<div class="latin hijo hijo_1" ontouchend="cambialengua(this)">
  <h2>Tempus «per annum»<br />Domenica XXVII</h2>
</div>
<div class="latin hijo hijo_2" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Vinea Domini exercituum domus Israel est</p>
  <p class="Areadingfrom">
    Léctio libri Isaíæ prophétæ<span class="alindcha">5, 1-7</span>
  </p>
  <p>Cantábo dilécto meo cánticum amíci mei de vínea sua:</p>
  <p>
    Vínea facta est dilécto meo in colle pingui; et sæpívit eam et lápides
    elégit ex illa et plantávit in ea vites eléctas et ædificávit turrim in
    médio eius et tórcular exstrúxit in ea; et exspectávit, ut fáceret uvas, et
    fecit labrúscas.
  </p>
  <p>
    Nunc ergo, habitátor Ierúsalem et vir Iudæ, iudicáte inter me et víneam
    meam. Quid est quod débui ultra fácere víneæ meæ et non feci ei? Cur
    exspectávi, ut fáceret uvas, et fecit labrúscas?
  </p>
  <p>
    Et nunc osténdam vobis quid ego fáciam víneæ meæ: áuferam sæpem eius, et
    erit in direptiónem; díruam macériam eius, et erit in conculcatiónem. Et
    ponam eam desértam: non putábitur et non fodiétur, et ascéndent vepres et
    spinæ; et núbibus mandábo, ne pluant super eam imbrem.
  </p>
  <p>
    Vínea enim Dómini exercítuum domus Israel est, et vir Iudæ germen eius
    delectábile; et exspectávi, ut fáceret iudícium, et ecce iníquitas, et
    iustítiam, et ecce nequítia.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_3" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_4" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 79, 9 et 12. 13-14. 15-16. 19-20 (: Is 5, 7a)</span>
  </p>
</div>
<div class="latin hijo hijo_5" ontouchend="cambialengua(this)">
  <span class="red">R/. </span>Vínea Dómini, domus Israel est.
</div>
<div class="latin hijo hijo_6" ontouchend="cambialengua(this)">
  Víneam de Ægýpto transtulísti,<br />eiecísti gentes, et plantásti eam.<br />Exténdit
  pálmites suos usque ad mare,<br />et usque ad Flumen propágines suas.
</div>
<div class="latin hijo hijo_7" ontouchend="cambialengua(this)">
  <span class="red">R/. </span>Vínea Dómini, domus Israel est.
</div>
<div class="latin hijo hijo_8" ontouchend="cambialengua(this)">
  Ut quid destruxísti macériam eius,<br />et vindémiant eam omnes, qui
  prætergrediúntur viam?<br />Exterminávit eam aper de silva,<br />et singuláris
  ferus depástus est eam.
</div>
<div class="latin hijo hijo_9" ontouchend="cambialengua(this)">
  <span class="red">R/. </span>Vínea Dómini, domus Israel est.
</div>
<div class="latin hijo hijo_10" ontouchend="cambialengua(this)">
  Deus virtútum, convértere;<br />réspice de cælo et vide, et vísita víneam
  istam.<br />Et prótege eam quam plantávit déxtera tua,<br />et super fílium
  hóminis quem confirmásti tibi.
</div>
<div class="latin hijo hijo_11" ontouchend="cambialengua(this)">
  <span class="red">R/. </span>Vínea Dómini, domus Israel est.
</div>
<div class="latin hijo hijo_12" ontouchend="cambialengua(this)">
  Et non discedémus a te, vivificábis nos,<br />et nomen tuum invocábimus.<br />Dómine
  Deus virtútum, convérte nos,<br />et illústra fáciem tuam, et salvi érimus.
</div>
<div class="latin hijo hijo_13" ontouchend="cambialengua(this)">
  <span class="red">R/. </span>Vínea Dómini, domus Israel est.
</div>
<div class="latin hijo hijo_14" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">Hæc agite et Deus pacis erit vobiscum</p>
  <p class="Areadingfrom">
    Léctio Epístolæ béati Pauli apóstoli ad Philippénses<span class="alindcha">4, 6-9</span>
  </p>
  <p>Fratres:</p>
  <p>
    Nihil sollíciti sitis, sed in ómnibus oratióne et obsecratióne cum gratiárum
    actióne petitiónes vestræ innotéscant apud Deum. Et pax Dei, quæ exsúperat
    omnem sensum, custódiet corda vestra et intellegéntias vestras in Christo
    Iesu.
  </p>
  <p>
    De cétero, fratres, quæcúmque sunt vera, quæcúmque pudíca, quæcúmque iusta,
    quæcúmque casta, quæcúmque amabília, quæcúmque bonæ famæ, si qua virtus et
    si qua laus, hæc cogitáte; quæ et didicístis et accepístis et audístis et
    vidístis in me, hæc ágite; et Deus pacis erit vobíscum.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_15" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_16" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Cf. Io 15, 16</span>
  </p>
  <p class="PsalmAlleluiaVerse">
    Allelúia.<br />Ego vos elegi de mundo, ut eátis et fructum afferátis,<br />et
    fructus vester máneat, dicit Dóminus.<br />Allelúia.
  </p>
</div>
<div class="latin hijo hijo_17" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Vineam locabit aliis agricolis</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">21, 33-43</span>
  </p>
</div>
<div class="latin hijo hijo_18" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_19" ontouchend="cambialengua(this)">
  <p>
    In illo témpore: Dixit Iesus princípibus sacerdótum et senióribus pópuli:
  </p>
  <p>
    «Aliam parábolam audíte. Homo erat pater famílias, qui plantávit víneam et
    sæpem circúmdedit ei et fodit in ea tórcular et ædificávit turrim et locávit
    eam agrícolis et péregre proféctus est.
  </p>
  <p>
    Cum autem tempus frúctuum appropinquásset, misit servos suos ad agrícolas,
    ut accíperent fructus eius. Et agrícolæ, apprehénsis servis eius, álium
    cecidérunt, álium occidérunt, álium vero lapidavérunt. Iterum misit álios
    servos plures prióribus, et fecérunt illis simíliter.
  </p>
  <p>
    Novíssime autem misit ad eos fílium suum dicens: «Verebúntur fílium meum».
    Agrícolæ autem vidéntes fílium dixérunt intra se: «Hic est heres. Veníte,
    occidámus eum et habébimus hereditátem eius». Et apprehénsum eum eiecérunt
    extra víneam et occidérunt.
  </p>
  <p>Cum ergo vénerit dóminus víneæ, quid fáciet agrícolis illis?».</p>
  <p>
    Aiunt illi: «Malos male perdet et víneam locábit áliis agrícolis, qui
    reddant ei fructum tempóribus suis».
  </p>
  <p>
    Dicit illis Iesus: «Numquam legístis in Scriptúris: «Lápidem quem
    reprobavérunt ædificántes, hic factus est in caput ánguli; a Dómino factum
    est istud et est mirábile in óculis nostris»? Ideo dico vobis quia auferétur
    a vobis regnum Dei et dábitur genti faciénti fructus eius. Et, qui cecíderit
    super lápidem istum confringétur; super quem vero cecíderit, cónteret eum».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_20" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_21" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Et erunt in carnem unam</p>
  <p class="Areadingfrom">
    Léctio libri Génesis<span class="alindcha">2, 18-24</span>
  </p>
  <p>
    Dixit Dóminus Deus: «Non est bonum esse hóminem solum; fáciam ei adiutórium
    símile sui».
  </p>
  <p>
    Formátis ígitur Dóminus Deus de humo cunctis animántibus agri et univérsis
    volatílibus cæli, addúxit ea ad Adam, ut vidéret quid vocáret ea; omne enim,
    quod vocávit Adam ánimæ vivéntis, ipsum est nomen eius. Appellavítque Adam
    nomínibus suis cuncta pécora et univérsa volatília cæli et omnes béstias
    agri; Adæ vero non inveniebátur adiútor símilis eius.
  </p>
  <p>
    Immísit ergo Dóminus Deus sopórem in Adam. Cumque obdormísset, tulit unam de
    costis eius et replévit carnem pro ea; et ædificávit Dóminus Deus costam,
    quam túlerat de Adam, in mulíerem et addúxit eam ad Adam.
  </p>
  <p>
    Dixítque Adam: «Hæc nunc os ex óssibus meis et caro de carne mea! Hæc
    vocábitur Virágo, quóniam de viro sumpta est hæc».
  </p>
  <p>
    Quam ob rem relínquet vir patrem suum et matrem et adhærébit uxóri suæ; et
    erunt in carnem unam.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_22" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_23" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 127, 1-2. 3. 4-5. 6 (: cf. 5)</span>
  </p>
</div>
<div class="latin hijo hijo_24" ontouchend="cambialengua(this)">
  <span class="red">R/. </span>Benedícat nobis Dóminus ómnibus diébus vitæ
  nostræ.
</div>
<div class="latin hijo hijo_25" ontouchend="cambialengua(this)">
  Beátus omnis qui timet Dóminum,<br />qui ámbulat in viis eius.<br />Labóres
  mánuum tuárum manducábis,<br />beátus es, et bene tibi erit.
</div>
<div class="latin hijo hijo_26" ontouchend="cambialengua(this)">
  <span class="red">R/. </span>Benedícat nobis Dóminus ómnibus diébus vitæ
  nostræ.
</div>
<div class="latin hijo hijo_27" ontouchend="cambialengua(this)">
  Uxor tua sicut vitis fructífera<br />in latéribus domus tuæ;<br />fílii tui
  sicut novéllæ olivárum<br />in circúitu mensæ tuæ.
</div>
<div class="latin hijo hijo_28" ontouchend="cambialengua(this)">
  <span class="red">R/. </span>Benedícat nobis Dóminus ómnibus diébus vitæ
  nostræ.
</div>
<div class="latin hijo hijo_29" ontouchend="cambialengua(this)">
  Ecce sic benedicétur homo,<br />qui timet Dóminum.<br />Benedícat tibi Dóminus
  ex Sion,<br />et vídeas bona Ierúsalem<br />ómnibus diébus vitæ tuæ.
</div>
<div class="latin hijo hijo_30" ontouchend="cambialengua(this)">
  <span class="red">R/. </span>Benedícat nobis Dóminus ómnibus diébus vitæ
  nostræ.
</div>
<div class="latin hijo hijo_31" ontouchend="cambialengua(this)">
  Et vídeas fílios filiórum tuórum.<br />Pax super Israel.
</div>
<div class="latin hijo hijo_32" ontouchend="cambialengua(this)">
  <span class="red">R/. </span>Benedícat nobis Dóminus ómnibus diébus vitæ
  nostræ.
</div>
<div class="latin hijo hijo_33" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">
    Qui enim sanctificat et qui sanctificantur, ex uno omnes
  </p>
  <p class="Areadingfrom">
    Léctio Epístolæ ad Hebrǽos<span class="alindcha">2, 9-11</span>
  </p>
  <p>Fratres:</p>
  <p>
    Eum, qui paulo minus ab ángelis minorátus est, vidémus Iesum propter
    passiónem mortis glória et honóre coronátum, ut grátia Dei pro ómnibus
    gustáverit mortem.
  </p>
  <p>
    Decébat enim eum, propter quem ómnia et per quem ómnia, qui multos fílios in
    glóriam addúxit, ducem salútis eórum per passiónes consummáre. Qui enim
    sanctíficat et qui sanctificántur, ex uno omnes; propter quam causam non
    erubéscit fratres eos vocáre.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_34" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_35" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">1 Io 4, 12</span>
  </p>
  <p class="PsalmAlleluiaVerse">
    Allelúia.<br />Si diligámus ínvicem, Deus in nobis manet,<br />et cáritas
    eius in nobis consummáta est.<br />Allelúia.
  </p>
</div>
<div class="latin hijo hijo_36" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Quod Deus coniunxit, homo non separet</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Marcum<span class="alindcha">10, 2-16</span>
  </p>
</div>
<div class="latin hijo hijo_37" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_38" ontouchend="cambialengua(this)">
  <p>In illo témpore:</p>
  <p>
    Accedéntes pharisǽi interrogábant Iesum, si licet viro uxórem dimíttere,
    tentántes eum.
  </p>
  <p>At ille respóndens dixit eis: «Quid vobis præcépit Móyses?».</p>
  <p>Qui dixérunt: «Móyses permísit libéllum repúdii scríbere et dimíttere».</p>
  <p>
    Iesus autem ait eis: «Ad durítiam cordis vestri scripsit vobis præcéptum
    istud. Ab inítio autem creatúræ másculum et féminam fecit eos. Propter hoc
    relínquet homo patrem suum et matrem et adhærébit ad uxórem suam, et erunt
    duo in carne una; ítaque iam non sunt duo sed una caro. Quod ergo Deus
    coniúnxit, homo non séparet».
  </p>
  <p>
    Et domo íterum discípuli de hoc interrogábant eum. Et dicit illis:
    «Quicúmque dimíserit uxórem suam et áliam dúxerit, adultérium commíttit in
    eam; et si ipsa dimíserit virum suum et álii núpserit, mœchátur».
  </p>
  <p>
    Et offerébant illi párvulos, ut tángeret illos; discípuli autem
    comminabántur eis.
  </p>
  <p>
    At videns Iesus, indígne tulit et ait illis: «Sínite párvulos veníre ad me.
    Ne prohibuéritis eos; tálium est enim regnum Dei. Amen dico vobis: Quisquis
    non recéperit regnum Dei velut párvulus, non intrábit in illud».
  </p>
  <p>Et compléxans eos benedicébat impónens manus super illos.</p>
  <p class="TheWordoftheLord">Verbum Dómini.</p>
</div>
<div class="latin hijo hijo_39" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Quod Deus coniunxit, homo non separet</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Marcum<span class="alindcha">10, 2-12</span>
  </p>
</div>
<div class="latin hijo hijo_40" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_41" ontouchend="cambialengua(this)">
  <p>In illo témpore:</p>
  <p>
    Accedéntes pharisǽi interrogábant Iesum, si licet viro uxórem dimíttere,
    tentántes eum.
  </p>
  <p>At ille respóndens dixit eis: «Quid vobis præcépit Móyses?».</p>
  <p>Qui dixérunt: «Móyses permísit libéllum repúdii scríbere et dimíttere».</p>
  <p>
    Iesus autem ait eis: «Ad durítiam cordis vestri scripsit vobis præcéptum
    istud. Ab inítio autem creatúræ másculum et féminam fecit eos. Propter hoc
    relínquet homo patrem suum et matrem et adhærébit ad uxórem suam, et erunt
    duo in carne una; ítaque iam non sunt duo sed una caro. Quod ergo Deus
    coniúnxit, homo non séparet».
  </p>
  <p>
    Et domo íterum discípuli de hoc interrogábant eum. Et dicit illis:
    «Quicúmque dimíserit uxórem suam et áliam dúxerit, adultérium commíttit in
    eam; et si ipsa dimíserit virum suum et álii núpserit, mœchátur».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_42" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_43" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Iustus in fide sua vivet</p>
  <p class="Areadingfrom">
    Léctio libri Hábacuc prophétæ<span class="alindcha">1, 2-3; 2, 2-4</span>
  </p>
  <p>
    Usquequo, Dómine, clamábo, et non exáudis? Vociferábor ad te: «Violéntia!»,
    et non salvas? Quare ostendísti mihi iniquitátem et malítiam vides? Et
    vástitas et violéntia est coram me, et facta est conténtio, et iúrgium
    exóritur.
  </p>
  <p>
    Et respóndit mihi Dóminus et dixit: «Scribe visum et explána eum super
    tábulas, ut percúrrat, qui légerit eum. Quia adhuc visus ad tempus
    constitútum, sed anhélat in finem et non mentiétur; si moram fécerit,
    exspécta illum, quia véniens véniet et non tardábit. Ecce lánguidus, in quo
    non est ánima recta; iustus autem in fide sua vivet».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_44" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_45" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 94, 1-2. 6-7. 8-9 (: 8)</span>
  </p>
</div>
<div class="latin hijo hijo_46" ontouchend="cambialengua(this)">
  <span class="red">R/. </span>Utinam hódie vocem Dómini audiátis: "Nolíte
  obduráre corda vestra".
</div>
<div class="latin hijo hijo_47" ontouchend="cambialengua(this)">
  Veníte, exsultémus Dómino;<br />iubilémus Deo salutári nostro.<br />Præoccupémus
  fáciem eius in confessióne,<br />et in psalmis iubilémus ei.
</div>
<div class="latin hijo hijo_48" ontouchend="cambialengua(this)">
  <span class="red">R/. </span>Utinam hódie vocem Dómini audiátis: "Nolíte
  obduráre corda vestra".
</div>
<div class="latin hijo hijo_49" ontouchend="cambialengua(this)">
  Veníte, adorémus et procidámus,<br />et génua flectámus ante Dóminum qui fecit
  nos,<br />quia ipse est Deus noster,<br />et nos pópulus páscuæ eius et oves
  manus eius.
</div>
<div class="latin hijo hijo_50" ontouchend="cambialengua(this)">
  <span class="red">R/. </span>Utinam hódie vocem Dómini audiátis: "Nolíte
  obduráre corda vestra".
</div>
<div class="latin hijo hijo_51" ontouchend="cambialengua(this)">
  Utinam hódie vocem eius audiátis:<br />«Nolíte obduráre corda vestra,<br />sicut
  in Meríba secúndum diem Massa in desérto,<br />ubi tentavérunt me patres
  vestri:<br />probavérunt me, etsi vidérunt ópera mea».
</div>
<div class="latin hijo hijo_52" ontouchend="cambialengua(this)">
  <span class="red">R/. </span>Utinam hódie vocem Dómini audiátis: "Nolíte
  obduráre corda vestra".
</div>
<div class="latin hijo hijo_53" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">Noli erubescere testimonium Domini nostri</p>
  <p class="Areadingfrom">
    Léctio Epístolæ secúndæ beáti Pauli apóstoli ad Timótheum<span
      class="alindcha">1, 6-8.13-14</span>
  </p>
  <p>Caríssime:</p>
  <p>
    Admóneo te ut resúscites donatiónem Dei, quæ est in te per impositiónem
    mánuum meárum; non enim dedit nobis Deus Spíritum timóris sed virtútis et
    dilectiónis et sobrietátis. Noli ítaque erubéscere testimónium Dómini nostri
    neque me vinctum eius, sed collabóra Evangélio secúndum virtútem Dei.
  </p>
  <p>
    Formam habe sanórum verbórum, quæ a me audísti, in fide et dilectióne, quæ
    sunt in Christo Iesu; bonum depósitum custódi per Spíritum Sanctum, qui
    hábitat in nobis.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_54" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_55" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">1 Petr 1, 25</span>
  </p>
  <p class="PsalmAlleluiaVerse">
    Allelúia.<br />Verbum Dómini manet in ætérnum;<br />hoc est autem verbum
    quod evangelizátum est in vos.<br />Allelúia.
  </p>
</div>
<div class="latin hijo hijo_56" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Si haberetis fidem!</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">17, 5-10</span>
  </p>
</div>
<div class="latin hijo hijo_57" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_58" ontouchend="cambialengua(this)">
  <p>In illo témpore:</p>
  <p>Dixérunt apóstoli Dómino: «Adáuge nobis fidem!».</p>
  <p>
    Dixit autem Dóminus: «Si haberétis fidem sicut granum sinápis, dicerétis
    huic árbori moro: «Eradicáre et transplantáre in mare», et obœdíret vobis.
  </p>
  <p>
    Quis autem vestrum habens servum arántem aut pascéntem, qui regrésso de agro
    dicet illi: «Statim transi, recúmbe», et non dicet ei: «Para, quod cenem, et
    præcínge te et minístra mihi, donec mandúcem et bibam, et post hæc tu
    manducábis et bibes»? Numquid grátiam habet servo illi, quia fecit, quæ
    præcépta sunt? Sic et vos, cum fecéritis ómnia, quæ præcépta sunt vobis,
    dícite: «Servi inútiles sumus; quod debúimus fácere, fécimus»».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_59" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_60" ontouchend="cambialengua(this)">
  <h2>Tempus «per annum»<br />Feria II hebd. XXVII</h2>
</div>
<div
  class="latin red hijo hijo_61"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_62" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Surrexit Ionas, ut fugeret a facie Domini</p>
  <p class="Areadingfrom">
    Léctio libri Ionæ prophétæ<span class="alindcha">1, 1 — 2, 1. 11</span>
  </p>
  <p class="Incipit-oneline">
    Factum est verbum Dómini ad Ionam fílium Amáthi dicens: «Surge et vade in
    Níneven civitátem grandem et prǽdica in ea, quia ascéndit malítia eius coram
    me». Et surréxit Ionas, ut fúgeret in Tharsis a fácie Dómini; et descéndit
    Ioppen et invénit navem eúntem in Tharsis et dedit naulum eius et descéndit
    in eam, ut iret cum eis in Tharsis a fácie Dómini. Dóminus autem misit
    ventum magnum in mare, et facta est tempéstas magna in mari, et navis
    periclitabátur cónteri. Et timuérunt nautæ et clamavérunt unusquísque ad
    deum suum et misérunt vasa, quæ erant in navi, in mare, ut alleviarétur ab
    eis. Ionas autem descénderat ad interióra navis et, cum recubuísset,
    dormiébat sopóre gravi.
  </p>
  <p>
    Et accéssit ad eum gubernátor et dixit ei: «Quid? Tu sopóre deprímeris?
    Surge, ínvoca Deum tuum, si forte recógitet Deus de nobis, et non pereámus».
  </p>
  <p>
    Et dixit unusquísque ad cóllegam suum: «Veníte, et mittámus sortes, ut
    sciámus quare hoc malum sit nobis». Et misérunt sortes, et cécidit sors
    super Ionam.
  </p>
  <p>
    Et dixérunt ad eum: «Indica nobis cuius causa malum istud sit nobis. Quod
    est opus tuum, et unde venis? Quæ terra tua, et ex quo pópulo es tu?».
  </p>
  <p>
    Et dixit ad eos: «Hebrǽus ego sum et Dóminum, Deum cæli, ego tímeo, qui
    fecit mare et áridam».
  </p>
  <p>Et timuérunt viri timóre magno et dixérunt ad eum: «Quid hoc fecísti?».</p>
  <p>
    Cognóverant enim viri quod a fácie Dómini fúgeret, quia indicáverat eis. Et
    dixérunt ad eum: «Quid faciémus tibi, ut conticéscat mare a nobis?». Mare
    enim magis ac magis intumescébat.
  </p>
  <p>
    Et dixit ad eos: «Tóllite me et míttite in mare, et cessábit mare a vobis;
    scio enim ego quóniam propter me tempéstas hæc grandis super vos». Et
    remigábant viri, ut reverteréntur ad áridam; et non valébant, quia mare
    magis intumescébat super eos.
  </p>
  <p>
    Et clamavérunt ad Dóminum et dixérunt: «Quǽsumus, Dómine, ne pereámus in
    ánima viri istíus, et ne des super nos sánguinem innocéntem; quia tu,
    Dómine, sicut voluísti, fecísti». Et tulérunt Ionam et misérunt in mare; et
    stetit mare a fervóre suo. Et timuérunt viri timóre magno Dóminum et
    immolavérunt hóstias Dómino et vovérunt vota.
  </p>
  <p>
    Et præparávit Dóminus piscem grandem, ut deglutíret Ionam; et erat Ionas in
    ventre piscis tribus diébus et tribus nóctibus. Et dixit Dóminus pisci, et
    evómuit Ionam in áridam.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_63" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_64" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ion 2, 3. 4. 5. 8 (: 7c)</span>
  </p>
</div>
<div class="latin hijo hijo_65" ontouchend="cambialengua(this)">
  <span class="red">R/. </span>Eduxísti de fóvea vitam meam, Dómine.
</div>
<div class="latin hijo hijo_66" ontouchend="cambialengua(this)">
  Clamávi de tribulatióne mea ad Dóminum,<br />et respóndit mihi;<br />de ventre
  ínferi clamávi,<br />et exaudísti vocem meam.
</div>
<div class="latin hijo hijo_67" ontouchend="cambialengua(this)">
  <span class="red">R/. </span>Eduxísti de fóvea vitam meam, Dómine.
</div>
<div class="latin hijo hijo_68" ontouchend="cambialengua(this)">
  Et proiecísti me in profúndum in corde maris,<br />et flumen circúmdedit
  me;<br />omnes gúrgites tui et fluctus tui<br />super me transiérunt.
</div>
<div class="latin hijo hijo_69" ontouchend="cambialengua(this)">
  <span class="red">R/. </span>Eduxísti de fóvea vitam meam, Dómine.
</div>
<div class="latin hijo hijo_70" ontouchend="cambialengua(this)">
  Et ego dixi: «Abiéctus sum<br />a conspéctu oculórum tuórum;<br />verúmtamen
  rursus vidébo<br />templum sanctum tuum».
</div>
<div class="latin hijo hijo_71" ontouchend="cambialengua(this)">
  <span class="red">R/. </span>Eduxísti de fóvea vitam meam, Dómine.
</div>
<div class="latin hijo hijo_72" ontouchend="cambialengua(this)">
  Cum angustiarétur in me ánima mea,<br />Dómini recordátus sum,<br />et venit
  ad te orátio mea,<br />ad templum sanctum tuum.
</div>
<div class="latin hijo hijo_73" ontouchend="cambialengua(this)">
  <span class="red">R/. </span>Eduxísti de fóvea vitam meam, Dómine.
</div>
<div
  class="latin red hijo hijo_74"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_75" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Neque ab homine accepi Evangelium neque didici, sed per revelationem Christi
  </p>
  <p class="Areadingfrom">
    Léctio Epístolæ béati Pauli apóstoli ad Gálatas<span class="alindcha">1, 6-12</span>
  </p>
  <p>Fratres:</p>
  <p>
    Miror quod tam cito transferímini ab eo, qui vos vocávit in grátia Christi,
    in áliud Evangélium; quod non est áliud, nisi sunt áliqui, qui vos
    contúrbant et volunt convértere Evangélium Christi.
  </p>
  <p>
    Sed licet nos aut ángelus de cælo evangelízet vobis prætérquam quod
    evangelizávimus vobis, anáthema sit! Sicut prædíximus, et nunc íterum dico:
    Si quis vobis evangelizáverit præter id, quod accepístis, anáthema sit!
  </p>
  <p>
    Modo enim homínibus suádeo aut Deo? Aut quæro homínibus placére? Si adhuc
    homínibus placérem, Christi servus non essem!
  </p>
  <p>
    Notum enim vobis fácio, fratres, Evangélium, quod evangelizátum est a me,
    quia non est secúndum hóminem; neque enim ego ab hómine accépi illud neque
    dídici sed per revelatiónem Iesu Christi.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_76" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_77" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 110, 1-2. 7-8. 9 et 10c (: 5b)</span>
  </p>
</div>
<div class="latin hijo hijo_78" ontouchend="cambialengua(this)">
  <span class="red">R/. </span>Memor erit Dóminus in sǽculum testaménti sui.
</div>
<div class="latin hijo hijo_79" ontouchend="cambialengua(this)">
  Confitébor Dómino in toto corde meo,<br />in consílio iustórum et
  congregatióne.<br />Magna ópera Dómini,<br />exquirénda ómnibus qui cúpiunt
  ea.
</div>
<div class="latin hijo hijo_80" ontouchend="cambialengua(this)">
  <span class="red">R/. </span>Memor erit Dóminus in sǽculum testaménti sui.
</div>
<div class="latin hijo hijo_81" ontouchend="cambialengua(this)">
  Opera mánuum eius véritas et iudícium.<br />Fidélia ómnia mandáta eius,<br />confirmáta
  in sǽculum sǽculi,<br />facta in veritáte et æquitáte.
</div>
<div class="latin hijo hijo_82" ontouchend="cambialengua(this)">
  <span class="red">R/. </span>Memor erit Dóminus in sǽculum testaménti sui.
</div>
<div class="latin hijo hijo_83" ontouchend="cambialengua(this)">
  Redemptiónem misit pópulo suo,<br />mandávit in ætérnum testaméntum suum.<br />Sanctum
  et terríbile nomen eius;<br />laudátio eius manet in sǽculum sǽculi.
</div>
<div class="latin hijo hijo_84" ontouchend="cambialengua(this)">
  <span class="red">R/. </span>Memor erit Dóminus in sǽculum testaménti sui.
</div>
<div class="latin hijo hijo_85" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Io 13, 34</span>
  </p>
  <p class="PsalmAlleluiaVerse">
    Allelúia.<br />Mandátum novum do vobis, dicit Dóminus,<br />ut diligátis
    ínvicem, sicut diléxi vos.<br />Allelúia.
  </p>
</div>
<div class="latin hijo hijo_86" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Et quis est meus proximus?</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">10, 25-37</span>
  </p>
</div>
<div class="latin hijo hijo_87" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_88" ontouchend="cambialengua(this)">
  <p>In illo témpore:</p>
  <p>
    Ecce quidam legis perítus surréxit tentans illum dicens: «Magíster, quid
    faciéndo vitam ætérnam possidébo?».
  </p>
  <p>At ille dixit ad eum: «In Lege quid scriptum est? Quómodo legis?».</p>
  <p>
    Ille autem respóndens dixit: «Díliges Dóminum Deum tuum ex toto corde tuo et
    ex tota ánima tua et ex ómnibus víribus tuis et ex omni mente tua et
    próximum tuum sicut teípsum».
  </p>
  <p>Dixítque illi: «Recte respondísti; hoc fac et vives».</p>
  <p>
    Ille autem, volens iustificáre seípsum, dixit ad Iesum: «Et quis est meus
    próximus?».
  </p>
  <p>Suscípiens autem Iesus dixit:</p>
  <p>
    «Homo quidam descendébat ab Ierúsalem in Iéricho et íncidit in latrónes, qui
    étiam despoliavérunt eum et, plagis impósitis, abiérunt, semivívo relícto.
    Accidit autem, ut sacérdos quidam descénderet eádem via et, viso illo,
    præterívit; simíliter et Levíta, cum esset secus locum et vidéret eum,
    pertránsiit.
  </p>
  <p>
    Samaritánus autem quidam iter fáciens, venit secus eum et videns eum
    misericórdia motus est, et apprópians alligávit vúlnera eius infúndens óleum
    et vinum; et impónens illum in iuméntum suum duxit in stábulum et curam eius
    egit. Et áltera die prótulit duos denários et dedit stabulário et ait:
    «Curam illíus habe, et, quodcúmque supererogáveris, ego, cum redíero, reddam
    tibi».
  </p>
  <p>
    Quis horum trium vidétur tibi próximus fuísse illi, qui íncidit in
    latrónes?».
  </p>
  <p>At ille dixit: «Qui fecit misericórdiam in illum».</p>
  <p>Et ait illi Iesus: «Vade et tu fac simíliter».</p>
  <p class="TheWordoftheLord">Verbum Dómini.</p>
</div>
<div class="latin hijo hijo_89" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_90" ontouchend="cambialengua(this)">
  <h2>Tempus «per annum»<br />Feria III hebd. XXVII</h2>
</div>
<div
  class="latin red hijo hijo_91"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_92" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Conversi sunt Ninevitæ de via sua mala, et misertus est Deus
  </p>
  <p class="Areadingfrom">
    Léctio libri Ionæ prophétæ<span class="alindcha">3, 1-10</span>
  </p>
  <p class="Incipit-oneline">
    Factum est verbum Dómini ad Ionam secúndo dicens: «Surge, vade in Níneven
    civitátem magnam et prǽdica in ea prædicatiónem, quam ego loquor ad te».
  </p>
  <p>
    Et surréxit Ionas et ábiit in Níneven iuxta verbum Dómini. Et Níneve erat
    cívitas magna coram Deo, itínere trium diérum. Et cœpit Ionas introíre in
    civitátem itínere diéi uníus; et clamávit et dixit: «Adhuc quadragínta dies,
    et Níneve subvertétur».
  </p>
  <p>
    Et credidérunt viri Ninevítæ in Deo; et prædicavérunt ieiúnium et vestíti
    sunt saccis a maióre usque ad minórem. Et pervénit verbum ad regem Níneve;
    et surréxit de sólio suo et abiécit pállium suum a se et indútus est sacco
    et sedit in cínere. Et clamávit et dixit in Níneve decréto regis et
    príncipum eius dicens:
  </p>
  <p>
    «Hómines et iuménta et boves et pécora non gustent quidquam nec pascántur et
    aquam non bibant; et operiántur saccis hómines et iuménta et clament ad Deum
    in fortitúdine, et convertátur vir a via sua mala et a violéntia, quæ est in
    mánibus eórum. Quis scit si convertátur et ignóscat Deus et revertátur a
    furóre iræ suæ, et non períbimus?».
  </p>
  <p>
    Et vidit Deus ópera eórum, quia convérsi sunt de via sua mala; et misértus
    est Deus super malum, quod locútus fúerat ut fáceret eis, et non fecit.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_93" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_94" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 129, 1-2. 3-4. 7bc-8 (: 3)</span>
  </p>
</div>
<div class="latin hijo hijo_95" ontouchend="cambialengua(this)">
  <span class="red">R/. </span>Si iniquitátes observáveris, Dómine, quis
  sustinébit?
</div>
<div class="latin hijo hijo_96" ontouchend="cambialengua(this)">
  De profúndis clamávi ad te, Dómine;<br />Dómine exáudi vocem meam.<br />Fiant
  aures tuæ intendéntes<br />in vocem deprecatiónis meæ.
</div>
<div class="latin hijo hijo_97" ontouchend="cambialengua(this)">
  <span class="red">R/. </span>Si iniquitátes observáveris, Dómine, quis
  sustinébit?
</div>
<div class="latin hijo hijo_98" ontouchend="cambialengua(this)">
  Si iniquitátes observáveris, Dómine,<br />Dómine, quis sustinébit?<br />Quia
  apud te propitiátio est,<br />et timeámus te.
</div>
<div class="latin hijo hijo_99" ontouchend="cambialengua(this)">
  <span class="red">R/. </span>Si iniquitátes observáveris, Dómine, quis
  sustinébit?
</div>
<div class="latin hijo hijo_100" ontouchend="cambialengua(this)">
  Quia apud Dóminum misericórdia,<br />et copiósa apud eum redémptio.<br />Et
  ipse rédimet Israel<br />ex ómnibus iniquitátibus eius.
</div>
<div class="latin hijo hijo_101" ontouchend="cambialengua(this)">
  <span class="red">R/. </span>Si iniquitátes observáveris, Dómine, quis
  sustinébit?
</div>
<div
  class="latin red hijo hijo_102"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_103" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Revel avit Filium suum in me, ut evangelizarem illum in gentibus
  </p>
  <p class="Areadingfrom">
    Léctio Epístolæ béati Pauli apóstoli ad Gálatas<span class="alindcha">1, 13-24</span>
  </p>
  <p>Fratres:</p>
  <p>
    Audístis conversatiónem meam aliquándo in Iudaísmo, quóniam supra modum
    persequébar Ecclésiam Dei et expugnábam illam; et proficiébam in Iudaísmo
    supra multos coætáneos in génere meo, abundántius æmulátor exsístens
    paternárum meárum traditiónum.
  </p>
  <p>
    Cum autem plácuit Deo, qui me segregávit de útero matris meæ et vocávit per
    grátiam suam, ut reveláret Fílium suum in me, ut evangelizárem illum in
    géntibus, contínuo non cóntuli cum carne et sánguine neque ascéndi
    Hierosólymam ad antecessóres meos apóstolos; sed ábii in Arábiam et íterum
    revérsus sum Damáscum. Deínde post annos tres, ascéndi Hierosólymam vidére
    Cepham et mansi apud eum diébus quíndecim; álium autem apostólorum non vidi,
    nisi Iacóbum fratrem Dómini. Quæ autem scribo vobis, ecce coram Deo quia non
    méntior.
  </p>
  <p>
    Deínde veni in partes Sýriæ et Cilíciæ. Eram autem ignótus fácie Ecclésiis
    Iudǽæ, quæ sunt in Christo; tantum autem audítum habébant: «Qui
    persequebátur nos aliquándo, nunc evangelízat fidem, quam aliquándo
    expugnábat», et in me glorificábant Deum.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_104" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_105" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 138, 1-3. 13-14. 15 (: 24b)</span>
  </p>
</div>
<div class="latin hijo hijo_106" ontouchend="cambialengua(this)">
  <span class="red">R/. </span>Deduc me, Dómine, in via ætérna.
</div>
<div class="latin hijo hijo_107" ontouchend="cambialengua(this)">
  Dómine, scrutátus es et cognovísti me,<br />tu cognovísti sessiónem meam et
  resurrectiónem meam.<br />Intellexísti cogitatiónes meas de longe,<br />sémitam
  meam et accúbitum meum investigásti.<br />Et omnes vias meas perspexísti.
</div>
<div class="latin hijo hijo_108" ontouchend="cambialengua(this)">
  <span class="red">R/. </span>Deduc me, Dómine, in via ætérna.
</div>
<div class="latin hijo hijo_109" ontouchend="cambialengua(this)">
  Quia tu formásti renes meos,<br />contexuísti me in útero matris meæ.<br />Confitébor
  tibi, quia mirabíliter plasmátus sum;<br />mirabília ópera tua,<br />et ánima
  mea cognóscit nimis.
</div>
<div class="latin hijo hijo_110" ontouchend="cambialengua(this)">
  <span class="red">R/. </span>Deduc me, Dómine, in via ætérna.
</div>
<div class="latin hijo hijo_111" ontouchend="cambialengua(this)">
  Non sunt abscóndita ossa mea a te,<br />cum factus sum in occúlto,<br />contéxtus
  in inferióribus terræ.
</div>
<div class="latin hijo hijo_112" ontouchend="cambialengua(this)">
  <span class="red">R/. </span>Deduc me, Dómine, in via ætérna.
</div>
<div class="latin hijo hijo_113" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Lc 11, 28</span>
  </p>
  <p class="PsalmAlleluiaVerse">
    Allelúia.<br />Beáti qui áudiunt verbum Dei,<br />et custódiunt.<br />Allelúia.
  </p>
</div>
<div class="latin hijo hijo_114" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">
    Martha excepit illum in domum suam. Maria optimam partem elegit
  </p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">10, 38-42</span>
  </p>
</div>
<div class="latin hijo hijo_115" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_116" ontouchend="cambialengua(this)">
  <p>In illo témpore:</p>
  <p>
    Intrávit Iesus in quoddam castéllum, et múlier quædam Martha nómine excépit
    illum. Et huic erat soror nómine María, quæ étiam sedens secus pedes Dómini
    audiébat verbum illíus.
  </p>
  <p>
    Martha autem satagébat circa frequens ministérium; quæ stetit et ait:
    «Dómine, non est tibi curæ quod soror mea relíquit me solam ministráre? Dic
    ergo illi, ut me ádiuvet».
  </p>
  <p>
    Et respóndens dixit illi Dóminus: «Martha, Martha, sollícita es et turbáris
    erga plúrima, porro unum est necessárium; María enim óptimam partem elégit,
    quæ non auferétur ab ea».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_117" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_118" ontouchend="cambialengua(this)">
  <h2>Tempus «per annum»<br />Feria IV hebd. XXVII</h2>
</div>
<div
  class="latin red hijo hijo_119"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_120" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Tu doles super hederam, et ego non parcam Nineve civitati magnæ?
  </p>
  <p class="Areadingfrom">
    Léctio libri Ionæ prophétæ<span class="alindcha">4, 1-11</span>
  </p>
  <p class="Incipit-oneline">
    Afflíctus est Ionas afflictióne magna et irátus est; et orávit ad Dóminum et
    dixit: «Obsecro, Dómine, numquid non hoc est verbum meum, cum adhuc essem in
    terra mea? Propter hoc præoccupávi ut fúgerem in Tharsis. Sciébam enim quia
    tu Deus clemens et miséricors es, longánimis et multæ miseratiónis et
    ignóscens super malítia. Et nunc, Dómine, tolle, quæso, ánimam meam a me,
    quia mélior est mihi mors quam vita».
  </p>
  <p>Et dixit Dóminus: «Putásne bene irásceris tu?».</p>
  <p>
    Et egréssus est Ionas de civitáte et sedit contra oriéntem civitátis et
    fecit síbimet umbráculum ibi et sedébat subter illud in umbra, donec vidéret
    quid accíderet in civitáte. Et præparávit Dóminus Deus héderam, et ascéndit
    super Ionam, ut esset umbra super caput eius et protégeret eum ab
    afflictióne sua. Et lætátus est Ionas super hédera lætítia magna. Et parávit
    Deus vermem, cum súrgeret auróra in crástinum, et percússit héderam, quæ
    exáruit.
  </p>
  <p>
    Et, cum ortus fuísset sol, præcépit Deus vento orientáli cálido; et
    percússit sol super caput Ionæ, et elánguit; et petívit ánimæ suæ, ut
    morerétur, et dixit: «Mélius est mihi mori quam vívere»
  </p>
  <p>Et dixit Deus ad Ionam: «Putásne bene irascéris tu super hédera?».</p>
  <p>
    Et dixit: «Bene iráscor ego usque ad mortem». Et dixit Dóminus: «Tu doles
    super héderam, in qua non laborásti neque fecísti, ut crésceret, quæ sub una
    nocte nata est et sub una nocte périit. Et ego non parcam Níneve civitáti
    magnæ, in qua sunt plus quam centum vigínti mília hóminum, qui nésciunt quid
    sit inter déxteram et sinístram suam, et iuménta multa?».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_121" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_122" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 85, 3-4. 5-6. 9-10 (: 15b)</span>
  </p>
</div>
<div class="latin hijo hijo_123" ontouchend="cambialengua(this)">
  <span class="red">R/. </span>Tu es, Dómine, pátiens et multæ misericórdiæ.
</div>
<div class="latin hijo hijo_124" ontouchend="cambialengua(this)">
  Miserére mei, Dómine, quóniam ad te clamávi tota die.<br />Lætífica ánimam
  servi tui,<br />quóniam ad te, Dómine, ánimam meam levávi.
</div>
<div class="latin hijo hijo_125" ontouchend="cambialengua(this)">
  <span class="red">R/. </span>Tu es, Dómine, pátiens et multæ misericórdiæ.
</div>
<div class="latin hijo hijo_126" ontouchend="cambialengua(this)">
  Quóniam tu, Dómine, suávis et mitis<br />et multæ misericórdiæ ómnibus
  invocántibus te.<br />Auribus pércipe, Dómine, oratiónem meam,<br />et inténde
  voci deprecatiónis meæ.
</div>
<div class="latin hijo hijo_127" ontouchend="cambialengua(this)">
  <span class="red">R/. </span>Tu es, Dómine, pátiens et multæ misericórdiæ.
</div>
<div class="latin hijo hijo_128" ontouchend="cambialengua(this)">
  Omnes gentes quascúmque fecísti vénient,<br />et adorábunt coram te,
  Dómine;<br />et glorificábunt nomen tuum,<br />quóniam magnus es tu, et
  fáciens mirabília:<br />tu es Deus solus.
</div>
<div class="latin hijo hijo_129" ontouchend="cambialengua(this)">
  <span class="red">R/. </span>Tu es, Dómine, pátiens et multæ misericórdiæ.
</div>
<div
  class="latin red hijo hijo_130"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_131" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Cognoverunt gratiam quæ data est mihi</p>
  <p class="Areadingfrom">
    Léctio Epístolæ béati Pauli apóstoli ad Gálatas<span class="alindcha">2, 1-2.7-14</span>
  </p>
  <p>Fratres:</p>
  <p>
    Post annos quattuórdecim, íterum ascéndi Hierosólymam cum Bárnaba, assúmpto
    et Tito; ascéndi autem secúndum revelatiónem; et cóntuli cum illis
    Evangélium, quod prǽdico in géntibus, seórsum autem his, qui observabántur,
    ne forte in vácuum cúrrerem aut cucurríssem.
  </p>
  <p>
    Sed e contra, cum vidíssent quod créditum est mihi Evangélium præpútii,
    sicut Petro circumcisiónis — ​qui enim operátus est Petro in apostolátum
    circumcisiónis, operátus est et mihi inter gentes — ​et cum cognovíssent
    grátiam, quæ data est mihi, Iacóbus et Cephas et Ioánnes, qui videbántur
    colúmnæ esse, déxteras dedérunt mihi et Bárnabæ communiónis, ut nos in
    gentes, ipsi autem in circumcisiónem; tantum ut páuperum mémores essémus,
    quod étiam sollícitus fui hoc ipsum fácere.
  </p>
  <p>
    Cum autem venísset Cephas Antiochíam, in fáciem ei réstiti, quia
    reprehensíbilis erat. Prius enim quam venírent quidam ab Iacóbo, cum
    géntibus comedébat; cum autem veníssent, subtrahébat et segregábat se,
    timens eos, qui ex circumcisióne erant. Et simulatióni eius consensérunt
    céteri Iudǽi, ita ut et Bárnabas simul abducerétur illórum simulatióne.
  </p>
  <p>
    Sed cum vidíssem quod non recte ambulárent ad veritátem Evangélii, dixi
    Cephæ coram ómnibus: «Si tu, cum Iudǽus sis, gentíliter et non Iudáice
    vivis, quómodo gentes cogis iudaizáre?».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_132" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_133" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 116, 1. 2 (: Mc 16, 15)</span>
  </p>
</div>
<div class="latin hijo hijo_134" ontouchend="cambialengua(this)">
  <span class="red">R/. </span>Eúntes in mundum univérsum, prædicáte Evangélium.
</div>
<div class="latin hijo hijo_135" ontouchend="cambialengua(this)">
  Laudáte Dóminum, omnes gentes,<br />collaudáte eum, omnes pópuli.
</div>
<div class="latin hijo hijo_136" ontouchend="cambialengua(this)">
  <span class="red">R/. </span>Eúntes in mundum univérsum, prædicáte Evangélium.
</div>
<div class="latin hijo hijo_137" ontouchend="cambialengua(this)">
  Quóniam confirmáta est super nos misericórdia eius,<br />et véritas Dómini
  manet in ætérnum.
</div>
<div class="latin hijo hijo_138" ontouchend="cambialengua(this)">
  <span class="red">R/. </span>Eúntes in mundum univérsum, prædicáte Evangélium.
</div>
<div class="latin hijo hijo_139" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Rom 8, 15bc</span>
  </p>
  <p class="PsalmAlleluiaVerse">
    Allelúia.<br />Accepístis Spíritum adoptiónis filiórum;<br />in eo clamámus:
    «Abba, Pater!».<br />Allelúia.
  </p>
</div>
<div class="latin hijo hijo_140" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Domine, doce nos orare</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">11, 1-4</span>
  </p>
</div>
<div class="latin hijo hijo_141" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_142" ontouchend="cambialengua(this)">
  <p>
    Factum est cum esset Iesus in loco quodam orans, ut cessávit, dixit unus ex
    discípulis eius ad eum: «Dómine, doce nos oráre, sicut et Ioánnes dócuit
    discípulos suos».
  </p>
  <p>
    Et ait illis: «Cum orátis, dícite:<br />Pater, sanctificétur nomen tuum,<br />advéniat
    regnum tuum;<br />panem nostrum cotidiánum da nobis cotídie,<br />et dimítte
    nobis peccáta nostra,<br />si quidem et ipsi dimíttimus omni debénti
    nobis,<br />et ne nos indúcas in tentatiónem».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_143" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_144" ontouchend="cambialengua(this)">
  <h2>Tempus «per annum»<br />Feria V hebd. XXVII</h2>
</div>
<div
  class="latin red hijo hijo_145"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_146" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Ecce dies veniet succensa quasi caminus</p>
  <p class="Areadingfrom">
    Léctio libri Malachíæ prophétæ<span class="alindcha">3, 13-20a</span>
  </p>
  <p class="Incipit-oneline">
    «Invaluérunt super me verba vestra, dicit Dóminus; et dícitis: «Quid locúti
    sumus contra te?». Dícitis: «Vanum est servíre Deo; et, quod emoluméntum,
    quia custodívimus præcépta eius et quia ambulávimus tristes coram Dómino
    exercítuum? Ergo nunc beátos dícimus arrogántes; síquidem ædificáti sunt
    faciéntes impietátem et tentavérunt Deum et salvi facti sunt»».
  </p>
  <p>
    Tunc locúti sunt timéntes Dóminum, unusquísque cum próximo suo. Et atténdit
    Dóminus et audívit; et scriptus est liber memorabílium coram eo timéntibus
    Dóminum et cogitántibus nomen eius. «Erunt mihi, ait Dóminus exercítuum, in
    die, qua ego fácio in pecúlium; et parcam eis, sicut parcit vir fílio suo
    serviénti sibi. Rursum vidébitis quid sit inter iustum et ímpium, inter
    serviéntem Deo et non serviéntem ei.
  </p>
  <p>
    Ecce enim dies véniet succénsa quasi camínus; et erunt omnes supérbi et
    omnes faciéntes impietátem stípula; et inflammábit eos dies véniens, dicit
    Dóminus exercítuum, quæ non derelínquet eis radícem et ramum. Et oriétur
    vobis timéntibus nomen meum sol iustítiæ et sánitas in pennis eius».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_147" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_148" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 1, 1-2. 3. 4 et 6 (: 39, 5a)</span>
  </p>
</div>
<div class="latin hijo hijo_149" ontouchend="cambialengua(this)">
  <span class="red">R/. </span>Beátus vir qui pósuit Dóminum spem suam.
</div>
<div class="latin hijo hijo_150" ontouchend="cambialengua(this)">
  Beátus vir qui non ábiit in consílio impiórum,<br />et in via peccatórum non
  stetit,<br />et in convéntu derisórum non sedit;<br />sed in lege Dómini
  volúntas eius,<br />et in lege eius meditátur die ac nocte.
</div>
<div class="latin hijo hijo_151" ontouchend="cambialengua(this)">
  <span class="red">R/. </span>Beátus vir qui pósuit Dóminum spem suam.
</div>
<div class="latin hijo hijo_152" ontouchend="cambialengua(this)">
  Et erit tamquam lignum plantátum secus decúrsus aquárum,<br />quod fructum
  suum dabit in témpore suo;<br />et fólium eius non défluet,<br />et ómnia
  quæcúmque fáciet prosperabúntur.
</div>
<div class="latin hijo hijo_153" ontouchend="cambialengua(this)">
  <span class="red">R/. </span>Beátus vir qui pósuit Dóminum spem suam.
</div>
<div class="latin hijo hijo_154" ontouchend="cambialengua(this)">
  Non sic ímpii, non sic,<br />sed tamquam pulvis quem próicit ventus.<br />Quóniam
  novit Dóminus viam iustórum,<br />et iter impiórum períbit.
</div>
<div class="latin hijo hijo_155" ontouchend="cambialengua(this)">
  <span class="red">R/. </span>Beátus vir qui pósuit Dóminum spem suam.
</div>
<div
  class="latin red hijo hijo_156"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_157" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Ex operibus legis Spiritum accepistis an ex auditu fidei?
  </p>
  <p class="Areadingfrom">
    Léctio Epístolæ béati Pauli apóstoli ad Gálatas<span class="alindcha">3, 1-5</span>
  </p>
  <p>
    O insensáti Galátæ, quis vos fascinávit, ante quorum óculos Iesus Christus
    descríptus est crucifíxus? Hoc solum volo a vobis díscere: Ex opéribus legis
    Spíritum accepístis an ex audítu fídei? Sic stulti estis? Cum Spíritu
    cœpéritis, nunc carne consummámini? Tanta passi estis sine causa? Si tamen
    et sine causa! Qui ergo tríbuit vobis Spíritum et operátur virtútes in
    vobis, ex opéribus legis an ex audítu fídei?
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_158" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_159" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Lc 1, 69-70. 71-72. 73-75 (: cf. 68)</span>
  </p>
</div>
<div class="latin hijo hijo_160" ontouchend="cambialengua(this)">
  <span class="red">R/. </span>Benedíctus Dóminus Deus Israel, quia visitávit
  plebem suam.
</div>
<div class="latin hijo hijo_161" ontouchend="cambialengua(this)">
  Et eréxit cornu salútis nobis<br />in domo David púeri sui,<br />sicut locútus
  est per os sanctórum,<br />qui a sǽculo sunt, prophetárum eius.
</div>
<div class="latin hijo hijo_162" ontouchend="cambialengua(this)">
  <span class="red">R/. </span>Benedíctus Dóminus Deus Israel, quia visitávit
  plebem suam.
</div>
<div class="latin hijo hijo_163" ontouchend="cambialengua(this)">
  Salútem ex inimícis nostris<br />et de manu ómnium, qui odérunt nos;<br />ad
  faciéndam misericórdiam cum pátribus nostris<br />et memorári testaménti sui
  sancti.
</div>
<div class="latin hijo hijo_164" ontouchend="cambialengua(this)">
  <span class="red">R/. </span>Benedíctus Dóminus Deus Israel, quia visitávit
  plebem suam.
</div>
<div class="latin hijo hijo_165" ontouchend="cambialengua(this)">
  Iusiurándum, quod iurávit ad Abraham patrem nostrum,<br />datúrum se nobis,<br />ut
  sine timóre, de manu inimicórum liberáti,<br />serviámus illi<br />in
  sanctitáte et iustítia coram ipso<br />ómnibus diébus nostris.
</div>
<div class="latin hijo hijo_166" ontouchend="cambialengua(this)">
  <span class="red">R/. </span>Benedíctus Dóminus Deus Israel, quia visitávit
  plebem suam.
</div>
<div class="latin hijo hijo_167" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Cf. Act 16, 14b</span>
  </p>
  <p class="PsalmAlleluiaVerse">
    Allelúia.<br />Aperi, Dómine, cor nostrum,<br />ut intendámus verbis Fílii
    tui.<br />Allelúia.
  </p>
</div>
<div class="latin hijo hijo_168" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Petite, et dabitur vobis</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">11, 5-13</span>
  </p>
</div>
<div class="latin hijo hijo_169" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_170" ontouchend="cambialengua(this)">
  <p>In illo témpore: Ait Iesus ad discípulos:</p>
  <p>
    «Quis vestrum habébit amícum et ibit ad illum média nocte et dicet illi:
    «Amíce, cómmoda mihi tres panes, quóniam amícus meus venit de via ad me, et
    non hábeo, quod ponam ante illum»; et ille de intus respóndens dicat: «Noli
    mihi moléstus esse; iam óstium clausum est, et púeri mei mecum sunt in
    cubíli; non possum súrgere et dare tibi». Dico vobis: Et si non dabit illi
    surgens, eo quod amícus eius sit, propter improbitátem tamen eius surget et
    dabit illi, quotquot habet necessários.
  </p>
  <p>
    Et ego vobis dico: Pétite, et dábitur vobis; quǽrite, et inveniétis;
    pulsáte, et aperiétur vobis. Omnis enim qui petit, áccipit; et, qui quærit,
    ínvenit; et pulsánti aperiétur. Quem autem ex vobis patrem fílius petíerit
    piscem, numquid pro pisce serpéntem dabit illi? Aut si petíerit ovum,
    numquid pórriget illi scorpiónem? Si ergo vos, cum sitis mali, nostis dona
    bona dare fíliis vestris, quanto magis Pater de cælo dabit Spíritum Sanctum
    peténtibus se».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_171" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_172" ontouchend="cambialengua(this)">
  <h2>Tempus «per annum»<br />Feria VI hebd. XXVII</h2>
</div>
<div
  class="latin red hijo hijo_173"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_174" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Dies Domini, dies tenebrarum et caliginis</p>
  <p class="Areadingfrom">
    Léctio libri Ioélis prophétæ<span class="alindcha">1, 13-15; 2, 1-2</span>
  </p>
  <p class="Incipit-oneline">
    Accíngite vos et plángite, sacerdótes; ululáte, minístri altáris.
    Ingredímini, cubáte in sacco, minístri Dei mei, quóniam intériit de domo Dei
    vestri oblátio et libátio.
  </p>
  <p>
    Sanctificáte ieiúnium, vocáte cœtum, congregáte senes, omnes habitatóres
    terræ in domum Dei vestri, et clamáte ad Dóminum: «Heu diéi! Quia prope est
    dies Dómini, et quasi vástitas a poténte véniet».
  </p>
  <p>
    Cánite tuba in Sion, ululáte in monte sancto meo; conturbéntur omnes
    habitatóres terræ, quia venit dies Dómini, quia prope est. Dies tenebrárum
    et calíginis, dies nubis et túrbinis; quasi auróra expánsa super montes
    pópulus multus et fortis: símilis ei non fuit a princípio, et post eum non
    erit usque in annos generatiónis et generatiónis.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_175" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_176" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 9, 2-3. 6 et 16. 8-9 (: 9a)</span>
  </p>
</div>
<div class="latin hijo hijo_177" ontouchend="cambialengua(this)">
  <span class="red">R/. </span>Dóminus iudicábit orbem terræ in iustítia.
</div>
<div class="latin hijo hijo_178" ontouchend="cambialengua(this)">
  Confitébor tibi, Dómine, in toto corde meo;<br />narrábo ómnia mirabília
  tua.<br />Lætábor et exsultábo in te,<br />psallam nómini tuo, Altíssime.
</div>
<div class="latin hijo hijo_179" ontouchend="cambialengua(this)">
  <span class="red">R/. </span>Dóminus iudicábit orbem terræ in iustítia.
</div>
<div class="latin hijo hijo_180" ontouchend="cambialengua(this)">
  Increpásti gentes, perdidísti ímpium;<br />nomen eórum delésti in ætérnum et
  in sǽculum sǽculi.<br />Infíxæ sunt gentes in fóvea quam fecérunt;<br />in
  láqueo isto quem abscondérunt
</div>
<div class="latin hijo hijo_181" ontouchend="cambialengua(this)">
  <span class="red">R/. </span>Dóminus iudicábit orbem terræ in iustítia.
</div>
<div class="latin hijo hijo_182" ontouchend="cambialengua(this)">
  Dóminus autem in ætérnum sedébit,<br />parávit in iudícium thronum suum,<br />et
  ipse iudicábit orbem terræ in iustítia,<br />iudicábit pópulos in æquitáte.
</div>
<div class="latin hijo hijo_183" ontouchend="cambialengua(this)">
  <span class="red">R/. </span>Dóminus iudicábit orbem terræ in iustítia.
</div>
<div
  class="latin red hijo hijo_184"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_185" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Qui ex fide sunt benedicuntur cum fideli Abraham</p>
  <p class="Areadingfrom">
    Léctio Epístolæ béati Pauli apóstoli ad Gálatas<span class="alindcha">3, 7-14</span>
  </p>
  <p>Fratres:</p>
  <p>
    Cognóscitis quia qui ex fide sunt, hi sunt fílii Abrahæ. Próvidens autem
    Scriptúra, quia ex fide iustíficat gentes Deus, prænuntiávit Abrahæ:
    «Benedicéntur in te omnes gentes». Igitur, qui ex fide sunt, benedicúntur
    cum fidéli Abraham.
  </p>
  <p>
    Quicúmque enim ex opéribus legis sunt, sub maledícto sunt; scriptum est
    enim: «Maledíctus omnis, qui non permánserit in ómnibus, quæ scripta sunt in
    libro legis, ut fáciat ea». Quóniam autem in lege nemo iustificátur apud
    Deum maniféstum est, quia iustus ex fide vivet; lex autem non est ex fide;
    sed, qui fécerit ea, vivet in illis.
  </p>
  <p>
    Christus nos redémit de maledícto legis factus pro nobis maledíctum, quia
    scriptum est: «Maledíctus omnis, qui pendet in ligno», ut in gentes
    benedíctio Abrahæ fíeret in Christo Iesu, ut promissiónem Spíritus
    accipiámus per fidem.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_186" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_187" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 110, 1-2. 3-4. 5-6 (: 5b)</span>
  </p>
</div>
<div class="latin hijo hijo_188" ontouchend="cambialengua(this)">
  <span class="red">R/. </span>Memor erit Dóminus in sǽculum testaménti sui.
</div>
<div class="latin hijo hijo_189" ontouchend="cambialengua(this)">
  Confitébor Dómino in toto corde meo,<br />in consílio iustórum et
  congregatióne.<br />Magna ópera Dómini,<br />exquirénda ómnibus, qui cúpiunt
  ea.
</div>
<div class="latin hijo hijo_190" ontouchend="cambialengua(this)">
  <span class="red">R/. </span>Memor erit Dóminus in sǽculum testaménti sui.
</div>
<div class="latin hijo hijo_191" ontouchend="cambialengua(this)">
  Decor et magnificéntia opus eius,<br />et iustítia eius manet in sǽculum
  sǽculi.<br />Memóriam fecit mirabílium suórum,<br />miséricors et miserátor
  Dóminus.
</div>
<div class="latin hijo hijo_192" ontouchend="cambialengua(this)">
  <span class="red">R/. </span>Memor erit Dóminus in sǽculum testaménti sui.
</div>
<div class="latin hijo hijo_193" ontouchend="cambialengua(this)">
  Escam dedit timéntibus se;<br />memor erit in sǽculum testaménti sui.<br />Virtútem
  óperum suórum annuntiávit pópulo suo,<br />ut det illis hereditátem géntium.
</div>
<div class="latin hijo hijo_194" ontouchend="cambialengua(this)">
  <span class="red">R/. </span>Memor erit Dóminus in sǽculum testaménti sui.
</div>
<div class="latin hijo hijo_195" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Io 12, 31b-32</span>
  </p>
  <p class="PsalmAlleluiaVerse">
    Allelúia.<br />Nunc princeps huius mundi eiciétur foras, dicit Dóminus;<br />et
    ego, si exaltátus fúero a terra, omnes traham ad meípsum.<br />Allelúia.
  </p>
</div>
<div class="latin hijo hijo_196" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">
    Si in digito Dei eicio dæmonia, pervenit in vos regnum Dei
  </p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">11, 15-26</span>
  </p>
</div>
<div class="latin hijo hijo_197" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_198" ontouchend="cambialengua(this)">
  <p>In illo témpore:</p>
  <p>
    [Cum eiecísset Iesus dæmónium,] dixérunt quidam de turba: «In Beélzebul
    príncipe dæmoniórum éicit dæmónia». Et álii tentántes signum de cælo
    quærébant ab eo.
  </p>
  <p>
    Ipse autem sciens cogitatiónes eórum dixit eis: «Omne regnum in seípsum
    divísum desolátur, et domus supra domum cadit. Si autem et Sátanas in
    seípsum divísus est, quómodo stabit regnum ipsíus? Quia dícitis in Beélzebul
    eícere me dæmónia. Si autem ego in Beélzebul eício dæmónia, fílii vestri in
    quo eíciunt? Ideo ipsi iúdices vestri erunt. Porro si in dígito Dei eício
    dæmónia, profécto pervénit in vos regnum Dei.
  </p>
  <p>
    Cum fortis armátus custódit átrium suum, in pace sunt ea, quæ póssidet; si
    autem fórtior illo supervéniens vícerit eum, univérsa arma eius áuferet, in
    quibus confidébat, et spólia eius distríbuet.
  </p>
  <p>
    Qui non est mecum, advérsum me est; et, qui non cólligit mecum, dispérgit.
  </p>
  <p>
    Cum immúndus spíritus exíerit de hómine, perámbulat per loca inaquósa
    quærens réquiem; et non invéniens dicit: «Revértar in domum meam unde
    exívi». Et cum vénerit, ínvenit scopis mundátam et exornátam. Et tunc vadit
    et assúmit septem álios spíritus nequióres se, et ingréssi hábitant ibi; et
    sunt novíssima hóminis illíus peióra prióribus».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_199" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_200" ontouchend="cambialengua(this)">
  <h2>Tempus «per annum»<br />Sabbato hebd. XXVII</h2>
</div>
<div
  class="latin red hijo hijo_201"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_202" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Mittite falces, quoniam maturavit messis</p>
  <p class="Areadingfrom">
    Léctio libri Ioélis prophétæ<span class="alindcha">4, 12-21</span>
  </p>
  <p class="Incipit-oneline">Hæc dicit Dóminus:</p>
  <p>
    «Consúrgant et ascéndant gentes in vallem Iósaphat, quia ibi sedébo, ut
    iúdicem omnes gentes in circúitu. Míttite falces, quóniam maturávit messis;
    veníte et prémite, quia plenum est tórcular: exúberant torculária, quia
    magna est malítia eórum.
  </p>
  <p>
    Pópuli, pópuli in valle Decisiónis, quia iuxta est dies Dómini in valle
    Decisiónis. Sol et luna obtenebráti sunt, et stellæ retraxérunt splendórem
    suum. Et Dóminus de Sion rúgiet et de Ierúsalem dabit vocem suam; et
    movebúntur cæli et terra, et Dóminus refúgium pópulo suo et fortitúdo fíliis
    Israel. Et sciétis quia ego Dóminus Deus vester hábitans in Sion monte
    sancto meo; et erit Ierúsalem locus sanctus, et aliéni non transíbunt per
    eam ámplius.
  </p>
  <p>
    Et erit in die illa: stillábunt montes mustum, et colles fluent lacte; et
    per omnes rivos Iudæ ibunt aquæ, et fons de domo Dómini egrediétur et
    irrigábit torréntem Settim. Ægýptus in desolatiónem erit, et Idumaéa in
    desértum desolatiónis, pro eo quod iníque égerint in fílios Iudæ et
    effúderint sánguinem innocéntem in terra eórum. Et Iuda in ætérnum
    habitábitur, et Ierúsalem in generatiónem et generatiónem; et vindicábo
    sánguinem eórum, quem non relínquam impunítum; et Dóminus commorátur in
    Sion».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_203" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_204" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 96, 1-2. 5-6. 11-12 (: 12a)</span>
  </p>
</div>
<div class="latin hijo hijo_205" ontouchend="cambialengua(this)">
  <span class="red">R/. </span>Lætámini, iusti, in Dómino.
</div>
<div class="latin hijo hijo_206" ontouchend="cambialengua(this)">
  Dóminus regnávit, exsúltet terra,<br />læténtur ínsulæ multæ.<br />Nubes et
  calígo in circúitu eius,<br />iustítia et iudícium firmaméntum sedis eius.
</div>
<div class="latin hijo hijo_207" ontouchend="cambialengua(this)">
  <span class="red">R/. </span>Lætámini, iusti, in Dómino.
</div>
<div class="latin hijo hijo_208" ontouchend="cambialengua(this)">
  Montes sicut cera fluxérunt a fácie Dómini,<br />a fácie Dómini omnis
  terra.<br />Annuntiavérunt cæli iustítiam eius,<br />et vidérunt omnes pópuli
  glóriam eius.
</div>
<div class="latin hijo hijo_209" ontouchend="cambialengua(this)">
  <span class="red">R/. </span>Lætámini, iusti, in Dómino.
</div>
<div class="latin hijo hijo_210" ontouchend="cambialengua(this)">
  Lux orta est iusto,<br />et rectis corde lætítia.<br />Lætámini, iusti, in
  Dómino,<br />et confitémini memóriæ sanctitátis eius.
</div>
<div class="latin hijo hijo_211" ontouchend="cambialengua(this)">
  <span class="red">R/. </span>Lætámini, iusti, in Dómino.
</div>
<div
  class="latin red hijo hijo_212"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_213" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Omnes filii Dei estis per fidem</p>
  <p class="Areadingfrom">
    Léctio Epístolæ béati Pauli apóstoli ad Gálatas<span class="alindcha">3, 22-29</span>
  </p>
  <p>Fratres:</p>
  <p>
    Conclúsit Scriptúra ómnia sub peccáto, ut promíssio ex fide Iesu Christi
    darétur credéntibus.
  </p>
  <p>
    Prius autem quam veníret fides, sub lege custodiebámur conclúsi in eam
    fidem, quæ revelánda erat. Itaque lex pædagógus noster fuit in Christum, ut
    ex fide iustificémur; at ubi venit fides, iam non sumus sub pædagógo. Omnes
    enim fílii Dei estis per fidem in Christo Iesu.
  </p>
  <p>
    Quicúmque enim in Christum baptizáti estis, Christum induístis: non est
    Iudǽus neque Græcus, non est servus neque liber, non est másculus et fémina;
    omnes enim vos unus estis in Christo Iesu.
  </p>
  <p>
    Si autem vos Christi, ergo Abrahæ semen estis, secúndum promissiónem
    herédes.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_214" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_215" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 104, 2-3. 4-5. 6-7 (: 8a)</span>
  </p>
</div>
<div class="latin hijo hijo_216" ontouchend="cambialengua(this)">
  <span class="red">R/. </span>Memor erit Dóminus in sǽculum testaménti sui.
</div>
<div class="latin hijo hijo_217" ontouchend="cambialengua(this)">
  Cantáte ei et psállite ei,<br />meditámini in ómnibus mirabílibus eius.<br />Laudámini
  in nómine sancto eius,<br />lætétur cor quæréntium Dóminum.
</div>
<div class="latin hijo hijo_218" ontouchend="cambialengua(this)">
  <span class="red">R/. </span>Memor erit Dóminus in sǽculum testaménti sui.
</div>
<div class="latin hijo hijo_219" ontouchend="cambialengua(this)">
  Quǽrite Dóminum et poténtiam eius,<br />quǽrite fáciem eius semper.<br />Mementóte
  mirabílium eius quæ fecit,<br />prodígia eius et iudícia oris eius.
</div>
<div class="latin hijo hijo_220" ontouchend="cambialengua(this)">
  <span class="red">R/. </span>Memor erit Dóminus in sǽculum testaménti sui.
</div>
<div class="latin hijo hijo_221" ontouchend="cambialengua(this)">
  Semen Abraham, servi eius,<br />fílii Iacob, elécti eius.<br />Ipse Dóminus
  Deus noster;<br />in univérsa terra iudícia eius.
</div>
<div class="latin hijo hijo_222" ontouchend="cambialengua(this)">
  <span class="red">R/. </span>Memor erit Dóminus in sǽculum testaménti sui.
</div>
<div class="latin hijo hijo_223" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Lc 11, 28</span>
  </p>
  <p class="PsalmAlleluiaVerse">
    Allelúia.<br />Beáti qui áudiunt verbum Dei,<br />et custódiunt.<br />Allelúia.
  </p>
</div>
<div class="latin hijo hijo_224" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">
    Beatus venter qui te portavit! Quinimmo beati qui audiunt verbum Dei
  </p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">11, 27-28</span>
  </p>
</div>
<div class="latin hijo hijo_225" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_226" ontouchend="cambialengua(this)">
  <p>In illo témpore:</p>
  <p>
    Loquénte Iesu ad turbas, extóllens vocem quædam múlier de turba dixit illi:
    «Beátus venter, qui te portávit, et úbera, quæ suxísti!».
  </p>
  <p>At ille dixit: «Quinímmo beáti, qui áudiunt verbum Dei et custódiunt!».</p>
  <p class="TheWordoftheLord">Verbum Dómini.</p>
</div>
<div class="latin hijo hijo_227" ontouchend="cambialengua(this)">
  <span class="red">R/. </span>Laus tibi, Christe.
</div>
