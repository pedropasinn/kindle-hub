<div class="latin hijo hijo_1" ontouchend="cambialengua(this)">
  <h2>
    HEBDOMADA SANCTA<br />DOMINICA IN PALMIS DE PASSIONE DOMINI<br />(Processio)
  </h2>
  <h3></h3>
</div>
<div class="latin hijo hijo_2" ontouchend="cambialengua(this)">
  <p class="ReadingGospelTitle">Evangelium (Processio)</p>
  <p class="Summary">Benedictus qui venit in nomine Domini.</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">21, 1-11</span>
  </p>
</div>
<div class="latin hijo hijo_3" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_4" ontouchend="cambialengua(this)">
  <p>
    Cum appropinquássent Hierosólymis et veníssent Béthfage, ad montem Olivéti,
    tunc Iesus misit duos discípulos dicens eis: «Ite in castéllum, quod contra
    vos est, et statim inveniétis ásinam alligátam et pullum cum ea; sólvite et
    addúcite mihi. Et si quis vobis áliquid díxerit, dícite: «Dóminus eos
    necessários habet», et conféstim dimíttet eos».
  </p>
  <p class="plectura">
    Hoc autem factum est, ut implerétur, quod dictum est per prophétam dicéntem:
    «Dícite fíliæ Sion: Ecce Rex tuus venit tibi, mansuétus et sedens super
    ásinam et super pullum fílium subiugális».
  </p>
  <p class="plectura">
    Eúntes autem discípuli fecérunt, sicut præcépit illis Iesus, et adduxérunt
    ásinam et pullum; et imposuérunt super eis vestiménta sua, et sedit super
    ea. Plúrima autem turba stravérunt vestiménta sua in via; álii autem
    cædébant ramos de arbóribus et sternébant in via. Turbæ autem, quæ
    præcedébant eum et quæ sequebántur, clamábant dicéntes: «Hosánna fílio
    David! Benedíctus, qui venit in nómine Dómini! Hosánna in altíssimis!».
  </p>
  <p class="plectura">
    Et cum intrásset Hierosólymam, commóta est univérsa cívitas dicens: «Quis
    est hic?». Turbæ autem dicébant: «Hic est Iesus prophéta a Názareth
    Galilǽæ».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_5" ontouchend="cambialengua(this)">
  <p class="ReadingGospelTitle">Evangelium (Processio)</p>
  <p class="Summary">Benedictus qui venit in nomine Domini</p>
  <p class="Areadingfrom">
    <span class="cruzroja">✠</span>&nbsp;&nbsp;Lectio sancti Evangélii secúndum
    Marcum<span class="alindcha">11, 1-10</span>
  </p>
</div>
<div class="latin hijo hijo_6" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_7" ontouchend="cambialengua(this)">
  <p>
    Cum appropinquárent Hierosólymæ, Béthphage et Bethániæ ad montem Olivárum,
    mittit Iesus duos ex discípulis suis et ait illis: «Ite in castéllum, quod
    est contra vos, et statim introeúntes illud inveniétis pullum ligátum, super
    quem nemo adhuc hóminum sedit; sólvite illum et addúcite. Et si quis vobis
    díxerit: «Quid fácitis hoc?», dícite: «Dómino necessárius est», et contínuo
    illum remíttit íterum huc».
  </p>
  <p class="plectura">
    Et abeúntes invenérunt pullum ligátum ante iánuam foris in bívio et solvunt
    eum. Et quidam de illic stántibus dicébant illis: «Quid fácitis solvéntes
    pullum?». Qui dixérunt eis, sicut díxerat Iesus; et dimisérunt eis.
  </p>
  <p class="plectura">
    Et ducunt pullum ad Iesum et impónunt illi vestiménta sua; et sedit super
    eum. Et multi vestiménta sua stravérunt in via, álii autem frondes, quas
    excíderant in agris. Et qui præíbant et qui sequebántur, clamábant:
    «Hosánna! Benedíctus, qui venit in nómine Dómini! Benedíctum, quod venit
    regnum patris nostri David! Hosánna in excélsis!».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_8" ontouchend="cambialengua(this)">
  <p class="ReadingGospelTitle">Evangelium (Processio)</p>
  <p class="Summary">Benedictus qui venit in nomine Domini.</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Ioánnem<span class="alindcha">12, 12-16</span>
  </p>
</div>
<div class="latin hijo hijo_9" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_10" ontouchend="cambialengua(this)">
  <p class="TheWordoftheLord4">
    In crástinum turba multa, quæ vénerat ad diem festum, cum audíssent quia
    venit Iésus Hierosólymam, accepérunt ramos palmárum et processérunt óbviam
    ei et clamábant: «Hosánna! Benedíctus, qui venit in nómine Dómini, et rex
    Israel!»
  </p>
  <p class="plectura">
    Invénit autem Iésus aséllum et sedit super eum, sicut scriptum est: «Noli
    timére, fília Sion. Ecce rex tuus venit sedens super pullum ásinæ».
  </p>
  <p class="plectura">
    Hæc non cognovérunt discípuli eius primum, sed quando glorificátus est
    Iésus, tunc recordáti sunt quia hæc erant scripta de eo, et hæc fecérunt ei.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_11" ontouchend="cambialengua(this)">
  <p class="ReadingGospelTitle">Evangelium (Processio)</p>
  <p class="Summary">Benedictus qui venit in nomine Domini</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">19, 28-40</span>
  </p>
</div>
<div class="latin hijo hijo_12" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_13" ontouchend="cambialengua(this)">
  <p>In illo témpore:</p>
  <p class="plectura">Præcedébat Iesus ascéndens Hierosólymam.</p>
  <p class="plectura">
    Et factum est, cum appropinquásset ad Béthfage et Bethániam, ad montem, qui
    vocátur Olivéti, misit duos discípulos dicens: «Ite in castéllum, quod
    contra est, in quod introeúntes inveniétis pullum ásinæ alligátum, cui nemo
    umquam hóminum sedit; sólvite illum et addúcite. Et si quis vos
    interrogáverit: «Quare sólvitis?», sic dicétis: «Dóminus eum necessárium
    habet»».
  </p>
  <p class="plectura">
    Abiérunt autem, qui missi erant, et invenérunt, sicut dixit illis.
    Solvéntibus autem illis pullum, dixérunt dómini eius ad illos: «Quid
    sólvitis pullum?».
  </p>
  <p class="plectura">At illi dixérunt: «Dóminus eum necessárium habet».</p>
  <p class="plectura">
    Et duxérunt illum ad Iesum; et iactántes vestiménta sua supra pullum,
    imposuérunt Iesum. Eúnte autem illo, substernébant vestiménta sua in via. Et
    cum appropinquáret iam ad descénsum montis Olivéti, cœpérunt omnis multitúdo
    discipulórum gaudéntes laudáre Deum voce magna super ómnibus, quas víderant,
    virtútibus dicéntes: «Benedíctus, qui venit rex in nómine Dómini! Pax in
    cælo, et glória in excélsis!».
  </p>
  <p class="plectura">
    Et quidam pharisæórum de turbis dixérunt ad illum: «Magíster, íncrepa
    discípulos tuos!».
  </p>
  <p class="plectura">
    Et respóndens dixit: «Dico vobis: Si hi tacúerint, lápides clamábunt!».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_14" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_15" ontouchend="cambialengua(this)">
  <h2>HEBDOMADA SANCTA<br />DOMINICA IN PALMIS DE PASSIONE DOMINI</h2>
  <h3></h3>
</div>
<div class="latin hijo hijo_16" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Faciem meam non averti ab increpationibus, sed scio quoniam non confundar
    (Tertius cantus Servi Domini)
  </p>
  <p class="Areadingfrom">
    Léctio libri Isaíæ prophétæ<span class="alindcha">50, 4-7</span>
  </p>
  <p class="Incipit-oneline">
    Dóminus Deus dedit mihi linguam erudítam, ut sciam sustentáre eum, qui
    lassus est, verbo; éxcitat mane, mane éxcitat mihi aurem, ut áudiam quasi
    discípulus.
  </p>
  <p class="plectura">
    Dóminus Deus apéruit mihi aurem; ego autem non rebellávi, retrórsum non
    ábii. Dorsum meum dedi percutiéntibus et genas meas velléntibus: fáciem meam
    non avérti ab increpatiónibus et sputis.
  </p>
  <p class="plectura">
    Dóminus Deus auxiliátor meus; ídeo non sum confúsus, ídeo pósui fáciem meam
    ut petram duríssimam et scio quóniam non confúndar.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_17" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_18" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 22</span>
  </p>
</div>
<div class="latin hijo hijo_19" ontouchend="cambialengua(this)">
  <span class="red">R/. </span>Deus meus, Deus meus, quare me dereliquísti?
</div>
<div class="latin hijo hijo_20" ontouchend="cambialengua(this)">
  Omnes vidéntes me derisérunt me;<br />torquéntes lábia movérunt caput:<br />«Sperávit
  in Dómino, erípiat eum;<br />salvum fáciat eum, quóniam vult eum».
</div>
<div class="latin hijo hijo_21" ontouchend="cambialengua(this)">
  <span class="red">R/. </span>Deus meus, Deus meus, quare me dereliquísti?
</div>
<div class="latin hijo hijo_22" ontouchend="cambialengua(this)">
  Quóniam circumdedérunt me canes multi,<br />concílium malignántium obsédit
  me.<br />Fodérunt manus meas et pedes meos,<br />et dinumerávi ómnia ossa mea.
</div>
<div class="latin hijo hijo_23" ontouchend="cambialengua(this)">
  <span class="red">R/. </span>Deus meus, Deus meus, quare me dereliquísti?
</div>
<div class="latin hijo hijo_24" ontouchend="cambialengua(this)">
  Divisérunt sibi vestiménta mea,<br />et super vestem meam misérunt sortem.<br />Tu
  autem, Dómine, ne elongáveris,<br />fortitúdo mea, ad adiuvándum me festína.
</div>
<div class="latin hijo hijo_25" ontouchend="cambialengua(this)">
  <span class="red">R/. </span>Deus meus, Deus meus, quare me dereliquísti?
</div>
<div class="latin hijo hijo_26" ontouchend="cambialengua(this)">
  Narrábo nomen tuum frátribus meis,<br />in médio ecclésiæ laudábo te.<br />Qui
  timétis Dóminum, laudáte eum,<br />univérsum semen Iacob, glorificáte eum.<br />Métuat
  eum omne semen Israel.
</div>
<div class="latin hijo hijo_27" ontouchend="cambialengua(this)">
  <span class="red">R/. </span>Deus meus, Deus meus, quare me dereliquísti?
</div>
<div class="latin hijo hijo_28" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">
    Humiliavit semetipsum, propter quod Deus illum exaltavit
  </p>
  <p class="Areadingfrom">
    Léctio Epístolæ béati Pauli apóstoli ad Philippénses<span class="alindcha">2, 6-11</span>
  </p>
  <p class="Incipit-oneline">
    Christus Iesus, cum in forma Dei esset, non rapínam arbitrátus est esse se
    æquálem Deo, sed semetípsum exinanívit formam servi accípiens, in
    similitúdinem hóminum factus; et hábitu invéntus ut homo, humiliávit
    semetípsum factus oboédiens usque ad mortem, mortem autem crucis.
  </p>
  <p class="plectura">
    Propter quod et Deus illum exaltávit et donávit illi nomen, quod est super
    omne nomen, ut in nómine Iesu omne genu flectátur cæléstium et terréstrium
    et infernórum, et omnis lingua confiteátur «Dóminus Iesus Christus!», in
    glóriam Dei Patris.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_29" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_30" ontouchend="cambialengua(this)">
  <p class="PsalmAlleluiaTitle">Versus ante Evangelium</p>
  <p class="PsalmAlleluiaVerse">
    Christus factus est pro nobis oboédiens usque ad mortem, mortem autem
    crucis. Propter quod et Deus exaltávit illum et dedit illi nomen, quod est
    super omne nomen.
  </p>
</div>
<div class="latin hijo hijo_31">
  <span
    class="boton"
    ontouchend="event.stopPropagation();cambia_vista('ev_breve_a');cambia_vista('ev_largo_a');">brevior</span>
</div>
<div class="latin hijo hijo_32" ontouchend="cambialengua(this)">
  <p class="ReadingGospelTitle">Evangelium</p>
  <p class="Areadingfrom">
    Pássio Dómini nostri Iesu Christi secúndum Matthǽum<span class="alindcha">26, 14-75; 27, 1-54</span>
  </p>
</div>
<div class="latin hijo hijo_33" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_34" ontouchend="cambialengua(this)">
  <p>
    In illo témpore unus de Duódecim, qui dicebátur Iudas Iscariótes, ad
    príncipes sacerdótum et ait: «Quid vultis mihi dare, et ego vobis eum
    tradam?». At illi constituérunt ei trigínta argénteos. Et exínde quærébat
    opportunitátem, ut eum tráderet.
  </p>
  <p class="red" style="width: 100%; text-align: center">
    Ubi vis paremus tibi Pascha?
  </p>
  <p>
    Prima autem Azymórum accessérunt discípuli ad Iesum dicéntes: «Ubi vis
    parémus tibi comédere Pascha?». Ille autem dixit: «Ite in civitátem ad
    quendam et dícite ei: “Magíster dicit: Tempus meum prope est; apud te fácio
    Pascha cum discípulis meis”». Et fecérunt discípuli, sicut constítuit illis
    Iesus, et paravérunt Pascha.
  </p>
  <p class="red" style="width: 100%; text-align: center">
    Unus vestrum me traditurus est.
  </p>
  <p>
    Véspere autem facto, discumbébat cum Duódecim. Et edéntibus illis, dixit:
    «Amen dico vobis: Unus vestrum me traditúrus est». Et contristáti valde,
    cœpérunt sínguli dícere ei: «Numquid ego sum, Dómine?». At ipse respóndens
    ait: «Qui intíngit mecum manum in parópside, hic me tradet. Fílius quidem
    hóminis vadit, sicut scriptum est de illo; væ autem hómini illi, per quem
    Fílius hóminis tráditur! Bonum erat ei, si natus non fuísset homo ille».
    Respóndens autem Iudas, qui trádidit eum, dixit: «Numquid ego sum, Rabbi?».
    Ait illi: «Tu dixísti».
  </p>
  <p class="red" style="width: 100%; text-align: center">
    Hoc est Corpus meum. Hic est Sanguis meus.
  </p>
  <p>
    Cenántibus autem eis, accépit Iesus panem et benedíxit ac fregit dedítque
    discípulis et ait: «Accípite, comédite: hoc est corpus meum». Et accípiens
    cálicem, grátias egit et dedit illis dicens: «Bíbite ex hoc omnes: hic est
    enim sanguis meus novi testaménti, qui pro multis effúnditur in remissiónem
    peccatórum. Dico autem vobis: Non bibam ámodo de hoc genímine vitis usque in
    diem illum, cum illud bibam vobíscum novum in regno Patris mei». Et hymno
    dicto, exiérunt in montem Olivéti.
  </p>
  <p class="red" style="width: 100%; text-align: center">
    Percutiam pastorem, et dispergentur oves gregis.
  </p>
  <p>
    Tunc dicit illis Iesus: «Omnes vos scándalum patiémini in me in ista nocte.
    Scriptum est enim: “Percútiam pastórem, et dispergéntur oves gregis”.
    Postquam autem resurréxero, præcédam vos in Galilǽam». Respóndens autem
    Petrus ait illi: «Et si omnes scandalizáti fúerint in te, ego numquam
    scandalizábor». Ait illi Iesus: «Amen dico tibi: In hac nocte, ántequam
    gallus cantet, ter me negábis». Ait illi Petrus: «Etiam si oportúerit me
    mori tecum, non te negábo». Simíliter et omnes discípuli dixérunt.
  </p>
  <p class="red" style="width: 100%; text-align: center">
    Cœpit contristari et mæstus esse.
  </p>
  <p>
    Tunc venit Iesus cum illis in prǽdium, quod dícitur Gethsémani. Et dicit
    discípulis: «Sedéte hic, donec vadam illuc et orem». Et assúmpto Petro et
    duóbus fíliis Zebedǽi, cœpit contristári et mæstus esse. Tunc ait illis:
    «Trístis est ánima mea usque ad mortem; sustinéte hic et vigiláte mecum». Et
    progréssus pusíllum, prócidit in fáciem suam orans et dicens: «Pater mi, si
    possíbile est, tránseat a me calix iste; verúmtamen non sicut ego volo, sed
    sicut tu». Et venit ad discípulos et invénit eos dormiéntes; et dicit Petro:
    «Sic non potuístis una hora vigiláre mecum? Vigiláte et oráte, ut non
    intrétis in tentatiónem; spíritus quidem promptus est, caro autem infírma».
    Iterum secúndo ábiit et orávit dicens: «Pater mi, si non potest hoc
    transíre, nisi bibam illud, fiat volúntas tua». Et venit íterum et invénit
    eos dormiéntes: erant enim óculi eórum graváti. Et relíctis illis, íterum
    ábiit et orávit tértio, eúndem sermónem íterum dicens. Tunc venit ad
    discípulos et dicit illis: «Dormíte iam et requiéscite; ecce appropinquávit
    hora, et Fílius hóminis tráditur in manus peccatórum. Súrgite, eámus; ecce
    appropinquávit, qui me tradit».
  </p>
  <p class="red" style="width: 100%; text-align: center">
    Manus iniecerunt in Iesum et tenuerunt eum.
  </p>
  <p>
    Et adhuc ipso loquénte, ecce Iudas, unus de Duódecim, venit, et cum eo turba
    multa cum gládiis et fústibus, missi a princípibus sacerdótum et senióribus
    pópuli. Qui autem trádidit eum, dedit illis signum dicens: «Quemcúmque
    osculátus fúero, ipse est; tenéte eum!». Et conféstim accédens ad Iesum
    dixit: «Ave, Rabbi!». et osculátus est eum. Iesus autem dixit illi: «Amíce,
    ad quod venísti!». Tunc accessérunt et manus iniecérunt in Iesum et
    tenuérunt eum. Et ecce unus ex his, qui erant cum Iesu, exténdens manum
    exémit gládium suum et percútiens servum príncipis sacerdótum amputávit
    aurículam eius. Tunc ait illi Iesus: «Convérte gládium tuum in locum suum.
    Omnes enim, qui accéperint gládium, gládio períbunt. An putas quia non
    possum rogáre Patrem meum, et exhibébit mihi modo plus quam duódecim
    legiónes angelórum? Quómodo ergo implebúntur Scriptúræ quia sic opórtet
    fíeri?». In illa hora dixit Iesus turbis: «Tamquam ad latrónem exístis cum
    gládiis et fústibus comprehéndere me? Cotídie sedébam docens in templo, et
    non me tenuístis». Hoc autem totum factum est, ut impleréntur scriptúræ
    Prophetárum. Tunc discípuli omnes, relícto eo, fugérunt.
  </p>
  <p class="red" style="width: 100%; text-align: center">
    Videbitis Filium hominis sedentem a dextris Virtutis.
  </p>
  <p>
    Illi autem tenéntes Iesum duxérunt ad Cáipham príncipem sacerdótum, ubi
    scribæ et senióres convénerant. Petrus autem sequebátur eum a longe usque in
    aulam príncipis sacerdótum; et ingréssus intro sedébat cum minístris, ut
    vidéret finem. Príncipes autem sacerdótum et omne concílium quærébant falsum
    testimónium contra Iesum, ut eum morti tráderent, et non invenérunt, cum
    multi falsi testes accessíssent. Novíssime autem veniéntes duo dixérunt:
    «Hic dixit: “Possum destrúere templum Dei et post tríduum ædificáre illud”».
    Et surgens princeps sacerdótum ait illi: «Nihil respóndes? Quid isti
    advérsum te testificántur?». Iesus autem tacébat. Et princeps sacerdótum ait
    illi: «Adiúro te per Deum vivum, ut dicas nobis, si tu es Christus Fílius
    Dei». Dicit illi Iesus: «Tu dixísti. Verúmtamen dico vobis: Amodo vidébitis
    Fílium hóminis sedéntem a dextris Virtútis et veniéntem in núbibus cæli».
    Tunc princeps sacerdótum scidit vestiménta sua dicens: «Blasphemávit! Quid
    adhuc egémus téstibus? Ecce nunc audístis blasphémiam. Quid vobis vidétur?».
    Illi autem respondéntes dixérunt: «Reus est mortis!». Tunc exspuérunt in
    fáciem eius et cólaphis eum cecidérunt; álii autem palmas in fáciem ei
    dedérunt dicéntes: «Prophetíza nobis, Christe: Quis est, qui te percússit?».
  </p>
  <p class="red" style="width: 100%; text-align: center">
    Priusquam gallus cantet, ter me negabis.
  </p>
  <p>
    Petrus vero sedébat foris in átrio; et accéssit ad eum una ancílla dicens:
    «Et tu cum Iesu Galilǽo eras!». At ille negávit coram ómnibus dicens:
    «Néscio quid dicis!». Exeúnte autem illo ad iánuam, vidit eum ália et ait
    his, qui erant ibi: «Hic erat cum Iesu Nazaréno!». Et íterum negávit cum
    iuraménto: «Non novi hóminem!». Post pusíllum autem accessérunt, qui
    stabant, et dixérunt Petro: «Vere et tu ex illis es, nam et loquéla tua
    maniféstum te facit». Tunc cœpit detestári et iuráre: «Non novi hóminem!».
    Et contínuo gallus cantávit; et recordátus est Petrus verbi Iesu, quod
    díxerat: «Priúsquam gallus cantet, ter me negábis». Et egréssus foras
    plorávit amáre.
  </p>
  <p class="red" style="width: 100%; text-align: center">
    Tradiderunt Iesus Pilato præsidi.
  </p>
  <p>
    Mane autem facto, consílium iniérunt omnes príncipes sacerdótum et senióres
    pópuli advérsus Iesum, ut eum morti tráderent. Et vinctum adduxérunt eum et
    tradidérunt Piláto prǽsidi.
  </p>
  <p class="red" style="width: 100%; text-align: center">
    Non licet mittere eos in corbanam, quia pretium sanguinis est.
  </p>
  <p>
    Tunc videns Iudas, qui eum trádidit, quod damnátus esset, pæniténtia ductus,
    réttulit trigínta argénteos princípibus sacerdótum et senióribus dicens:
    «Peccávi tradens sánguinem innocéntem». At illi dixérunt: «Quid ad nos? Tu
    víderis!». Et proiéctis argénteis in templo, recéssit et ábiens láqueo se
    suspéndit. Príncipes autem sacerdótum, accéptis argénteis, dixérunt: «Non
    licet míttere eos in corbánam, quia prétium sánguinis est». Consílio autem
    ínito, emérunt ex illis agrum Fíguli in sepultúram peregrinórum. Propter hoc
    vocátus est ager ille ager Sánguinis usque in hodiérnum diem. Tunc implétum
    est quod dictum est per Ieremíam prophétam dicentem: «Et accepérunt trigínta
    argénteos, prétium appretiáti quem appretiavérunt a fíliis Israel, et
    dedérunt eos in agrum Fíguli, sicut constítuit mihi Dóminus»
  </p>
  <p class="red" style="width: 100%; text-align: center">Tu es Rex Iudæorum?</p>
  <p>
    Stetit Iesus ante Pilátum præsidem; et interrogávit eum præses dicens: «Tu
    es Rex Iudæórum?». Dixit autem Iesus: «Tu dicis». Et cum accusarétur a
    princípibus sacerdótum et senióribus, nihil respóndit. Tunc dicit illi
    Pilátus: «Non audis quanta advérsum te dicant testimónia?». Et non respóndit
    ei ad ullum verbum, ita ut mirarétur præses veheménter. Per diem autem
    sollémnem consuéverat præses dimíttere turbæ unum vinctum, quem voluíssent.
    Habébant autem tunc vinctum insígnem, qui dicebátur Barábbas. Congregátis
    ergo illis dixit Pilátus: «Quem vultis dimíttam vobis: Barábbam an Iesum,
    qui dícitur Christus?». Sciébat enim quod per invídiam tradidíssent eum.
    Sedénte autem illo pro tribunáli, misit ad illum uxor eius dicens: «Nihil
    tibi et iusto illi. Multa enim passa sum hódie per visum propter eum».
    Príncipes autem sacerdótum et senióres persuasérunt turbis, ut péterent
    Barábbam, Iesum vero pérderent. Respóndens autem præses ait illis: «Quem
    vultis vobis de duóbus dimíttam?». At illi dixérunt: «Barábbam!». Dicit
    illis Pilátus: «Quid ígitur fáciam de Iesu, qui dícitur Christus?». Dicunt
    omnes: «Crucifigátur!». Ait autem: «Quid enim mali fecit?». At illi magis
    clamábant dicéntes: «Crucifigátur!». Videns autem Pilátus quia nihil
    profíceret, sed magis tumúltus fíeret, accépta aqua, lavit manus coram turba
    dicens: «Innocens ego sum a sánguine hoc; vos vidéritis!». Et respóndens
    univérsus pópulus dixit: «Sanguis eius super nos et super fílios nostros».
    Tunc dimísit illis Barábbam; Iesum autem flagellátum trádidit, ut
    crucifigerétur.
  </p>
  <p class="red" style="width: 100%; text-align: center">Ave, rex Iudæorum!</p>
  <p>
    Tunc mílites prǽsidis suscipiéntes Iesum in prætório congregavérunt ad eum
    univérsam cohórtem. Et exuéntes eum, clámydem coccíneam circumdedérunt ei et
    plecténtes corónam de spinis posuérunt super caput eius et arúndinem in
    déxtera eius et, genu flexo ante eum, illudébant ei dicéntes: «Ave, rex
    Iudæórum!». Et exspuéntes in eum accepérunt arúndinem et percutiébant caput
    eius. Et postquam illusérunt ei, exuérunt eum clámyde et induérunt eum
    vestiméntis eius et duxérunt eum, ut crucifígerent.
  </p>
  <p class="red" style="width: 100%; text-align: center">
    Crucifiguntur cum eo duo latrones.
  </p>
  <p>
    Exeúntes autem invenérunt hóminem Cyrenǽum nómine Simónem; hunc
    angariavérunt, ut tólleret crucem eius. Et venérunt in locum, qui dícitur
    Gólgotha, quod est Calváriæ locus, et dedérunt ei vinum bíbere cum felle
    mixtum; et cum gustásset, nóluit bíbere. Postquam autem crucifixérunt eum,
    divisérunt vestiménta eius sortem mitténtes et sedéntes servábant eum ibi.
    Et imposuérunt super caput eius causam ipsíus scriptam: «Hic est Iesus Rex
    Iudæórum». Tunc crucifigúntur cum eo duo latrónes: unus a dextris, et unus a
    sinístris.
  </p>
  <p class="red" style="width: 100%; text-align: center">
    Si Filius Dei es, descende de cruce!
  </p>
  <p>
    Prætereúntes autem blasphemábant eum movéntes cápita sua et dicéntes: «Qui
    déstruis templum et in tríduo illud reædíficas, salva temetípsum; si Fílius
    Dei es, descénde de cruce!». Simíliter et príncipes sacerdótum illudéntes
    cum scribis et senióribus dicébant: «Alios salvos fecit, seípsum non potest
    salvum fácere. Rex Israel est; descéndat nunc de cruce, et credémus in eum.
    Confídit in Deo; líberet nunc, si vult eum. Dixit enim: “Dei Fílius sum”».
    Idípsum autem et latrónes, qui crucifíxi erant cum eo, improperábant ei.
  </p>
  <p class="red" style="width: 100%; text-align: center">
    Eli, Eli, lema sabacthani?
  </p>
  <p>
    A sexta autem hora ténebræ factæ sunt super univérsam terram usque ad horam
    nonam. Et circa horam nonam clamávit Iesus voce magna dicens: «Eli, Eli,
    lema sabactháni?», hoc est: «Deus meus, Deus meus, ut quid dereliquísti
    me?». Quidam autem ex illic stántibus audiéntes dicébant: «Elíam vocat
    iste». Et contínuo currens unus ex eis accéptam spóngiam implévit acéto et
    impósuit arúndini et dabat ei bíbere. Céteri vero dicébant: «Sine, videámus
    an véniat Elías líberans eum». Iesus autem íterum clamans voce magna emísit
    spíritum.
  </p>
  <p class="red">Hic genuflectitur, et pausatur aliquantulum.</p>
  <p>
    Et ecce velum templi scissum est a summo usque deórsum in duas partes, et
    terra mota est, et petræ scissæ sunt; et monuménta apérta sunt, et multa
    córpora sanctórum, qui dormíerant, surrexérunt et exeúntes de monuméntis
    post resurrectiónem eius venérunt in sanctam civitátem et apparuérunt
    multis. Centúrio autem et, qui cum eo erant custodiéntes Iesum, viso terræ
    motu et his, quæ fiébant, timuérunt valde dicéntes: «Vere Dei Fílius erat
    iste!».
  </p>
  <p>
    Erant autem ibi mulíeres multæ a longe aspiciéntes, quæ secútæ erant Iesum a
    Galilǽa ministrántes ei; inter quas erat María Magdaléne et María Iacóbi et
    Ioseph mater et mater filiórum Zebedǽi.
  </p>
  <p class="red" style="width: 100%; text-align: center">
    Posuit Ioseph corpus Iesu in monumento suo novo.
  </p>
  <p>
    Cum sero autem factum esset, venit homo dives ab Arimathǽa nómine Ioseph,
    qui et ipse discípulus erat Iesu. Hic accéssit ad Pilátum et pétiit corpus
    Iesu. Tunc Pilátus iussit reddi. Et accépto córpore, Ioseph invólvit illud
    in sindóne munda et pósuit illud in monuménto suo novo, quod excíderat in
    petra, et advólvit saxum magnum ad óstium monuménti et ábiit. Erat autem ibi
    María Magdaléne et áltera María sedéntes contra sepúlcrum.
  </p>
  <p class="red" style="width: 100%; text-align: center">
    Habetis custodiam; ite, custodite sicut scitis.
  </p>
  <p>
    Altera autem die, quæ est post Parascévem, convenérunt príncipes sacerdótum
    et pharisǽi ad Pilátum dicéntes: «Dómine, recordáti sumus quia sedúctor ille
    dixit adhuc vivens: “Post tres dies resúrgam”. Iube ergo custodíri sepúlcrum
    usque in diem tértium, ne forte véniant discípuli eius et furéntur eum et
    dicant plebi: “Surréxit a mórtuis”, et erit novíssimus error peíor prióre».
    Ait illis Pilátus: «Habétis custódiam; ite, custodíte, sicut scitis». Illi
    autem abeúntes muniérunt sepúlcrum, signántes lápidem, cum custódia.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_35">
  <span
    class="boton"
    ontouchend="event.stopPropagation();cambia_vista('ev_breve_a'); cambia_vista('ev_largo_a');">longior</span>
</div>
<div class="latin hijo hijo_36" ontouchend="cambialengua(this)">
  <p class="ReadingGospelTitle">Evangelium</p>
  <p class="Areadingfrom">
    Pássio Dómini nostri Iesu Christi secúndum Matthǽum<span class="alindcha">27, 11-54</span>
  </p>
</div>
<div class="latin hijo hijo_37" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_38" ontouchend="cambialengua(this)">
  <p class="red" style="width: 100%; text-align: center">Tu es Rex Iudæorum?</p>
  <p>
    In illo témpore stetit Iesus ante Pilátum præsidem; et interrogávit eum
    præses dicens: «Tu es Rex Iudæórum?». Dixit autem Iesus: «Tu dicis». Et cum
    accusarétur a princípibus sacerdótum et senióribus, nihil respóndit. Tunc
    dicit illi Pilátus: «Non audis quanta advérsum te dicant testimónia?». Et
    non respóndit ei ad ullum verbum, ita ut mirarétur præses veheménter. Per
    diem autem sollémnem consuéverat præses dimíttere turbæ unum vinctum, quem
    voluíssent. Habébant autem tunc vinctum insígnem, qui dicebátur Barábbas.
    Congregátis ergo illis dixit Pilátus: «Quem vultis dimíttam vobis: Barábbam
    an Iesum, qui dícitur Christus?». Sciébat enim quod per invídiam
    tradidíssent eum. Sedénte autem illo pro tribunáli, misit ad illum uxor eius
    dicens: «Nihil tibi et iusto illi. Multa enim passa sum hódie per visum
    propter eum». Príncipes autem sacerdótum et senióres persuasérunt turbis, ut
    péterent Barábbam, Iesum vero pérderent. Respóndens autem præses ait illis:
    «Quem vultis vobis de duóbus dimíttam?». At illi dixérunt: «Barábbam!».
    Dicit illis Pilátus: «Quid ígitur fáciam de Iesu, qui dícitur Christus?».
    Dicunt omnes: «Crucifigátur!». Ait autem: «Quid enim mali fecit?». At illi
    magis clamábant dicéntes: «Crucifigátur!». Videns autem Pilátus quia nihil
    profíceret, sed magis tumúltus fíeret, accépta aqua, lavit manus coram turba
    dicens: «Innocens ego sum a sánguine hoc; vos vidéritis!». Et respóndens
    univérsus pópulus dixit: «Sanguis eius super nos et super fílios nostros».
    Tunc dimísit illis Barábbam; Iesum autem flagellátum trádidit, ut
    crucifigerétur.
  </p>
  <p class="red" style="width: 100%; text-align: center">Ave, rex Iudæorum!</p>
  <p>
    Tunc mílites prǽsidis suscipiéntes Iesum in prætório congregavérunt ad eum
    univérsam cohórtem. Et exuéntes eum, clámydem coccíneam circumdedérunt ei et
    plecténtes corónam de spinis posuérunt super caput eius et arúndinem in
    déxtera eius et, genu flexo ante eum, illudébant ei dicéntes: «Ave, rex
    Iudæórum!». Et exspuéntes in eum accepérunt arúndinem et percutiébant caput
    eius. Et postquam illusérunt ei, exuérunt eum clámyde et induérunt eum
    vestiméntis eius et duxérunt eum, ut crucifígerent.
  </p>
  <p class="red" style="width: 100%; text-align: center">
    Crucifiguntur cum eo duo latrones.
  </p>
  <p>
    Exeúntes autem invenérunt hóminem Cyrenǽum nómine Simónem; hunc
    angariavérunt, ut tólleret crucem eius. Et venérunt in locum, qui dícitur
    Gólgotha, quod est Calváriæ locus, et dedérunt ei vinum bíbere cum felle
    mixtum; et cum gustásset, nóluit bíbere. Postquam autem crucifixérunt eum,
    divisérunt vestiménta eius sortem mitténtes et sedéntes servábant eum ibi.
    Et imposuérunt super caput eius causam ipsíus scriptam: «Hic est Iesus Rex
    Iudæórum». Tunc crucifigúntur cum eo duo latrónes: unus a dextris, et unus a
    sinístris.
  </p>
  <p class="red" style="width: 100%; text-align: center">
    Si Filius Dei es, descende de cruce!
  </p>
  <p>
    Prætereúntes autem blasphemábant eum movéntes cápita sua et dicéntes: «Qui
    déstruis templum et in tríduo illud reædíficas, salva temetípsum; si Fílius
    Dei es, descénde de cruce!». Simíliter et príncipes sacerdótum illudéntes
    cum scribis et senióribus dicébant: «Alios salvos fecit, seípsum non potest
    salvum fácere. Rex Israel est; descéndat nunc de cruce, et credémus in eum.
    Confídit in Deo; líberet nunc, si vult eum. Dixit enim: “Dei Fílius sum”».
    Idípsum autem et latrónes, qui crucifíxi erant cum eo, improperábant ei.
  </p>
  <p class="red" style="width: 100%; text-align: center">
    Eli, Eli, lema sabacthani?
  </p>
  <p>
    A sexta autem hora ténebræ factæ sunt super univérsam terram usque ad horam
    nonam. Et circa horam nonam clamávit Iesus voce magna dicens: «Eli, Eli,
    lema sabactháni?», hoc est: «Deus meus, Deus meus, ut quid dereliquísti
    me?». Quidam autem ex illic stántibus audiéntes dicébant: «Elíam vocat
    iste». Et contínuo currens unus ex eis accéptam spóngiam implévit acéto et
    impósuit arúndini et dabat ei bíbere. Céteri vero dicébant: «Sine, videámus
    an véniat Elías líberans eum». Iesus autem íterum clamans voce magna emísit
    spíritum.
  </p>
  <p class="red">Hic genuflectitur, et pausatur aliquantulum.</p>
  <p>
    Et ecce velum templi scissum est a summo usque deórsum in duas partes, et
    terra mota est, et petræ scissæ sunt; et monuménta apérta sunt, et multa
    córpora sanctórum, qui dormíerant, surrexérunt et exeúntes de monuméntis
    post resurrectiónem eius venérunt in sanctam civitátem et apparuérunt
    multis. Centúrio autem et, qui cum eo erant custodiéntes Iesum, viso terræ
    motu et his, quæ fiébant, timuérunt valde dicéntes: «Vere Dei Fílius erat
    iste!».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_39" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_40">
  <span
    class="boton"
    ontouchend="event.stopPropagation();cambia_vista('ev_breve_b');cambia_vista('ev_largo_b');">brevior</span>
</div>
<div class="latin hijo hijo_41" ontouchend="cambialengua(this)">
  <p class="ReadingGospelTitle">Evangelium</p>
  <p class="Areadingfrom">
    Pássio Dómini nostri Iesu Christi secúndum Marcum<span class="alindcha">14, 1-15, 47</span>
  </p>
</div>
<div class="latin hijo hijo_42" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_43" ontouchend="cambialengua(this)">
  <p class="red" style="width: 100%; text-align: center">
    Quærebant quomodo Iesum dolo tenerent et occiderent.
  </p>
  <p>
    Erat Pascha et Azyma post bíduum. Et quærébant summi sacerdótes et scribæ,
    quómodo Iesum dolo tenérent et occíderent; dicébant enim: «Non in die festo,
    ne forte tumúltus fíeret pópuli».
  </p>
  <p class="red" style="width: 100%; text-align: center">
    Prævenit ungere corpus meum in sepulturam.
  </p>
  <p>
    Et cum esset Bethániæ in domo Simónis leprósi et recúmberet, venit múlier
    habens alabástrum unguénti nardi puri pretiósi; fracto alabástro, effúdit
    super caput eius. Erant autem quidam indígne feréntes intra semetípsos: «Ut
    quid perdítio ista unguénti facta est? Póterat enim unguéntum istud veníri
    plus quam trecéntis denáriis et dari paupéribus». Et fremébant in eam. Iesus
    autem dixit: «Sínite eam; quid illi molésti estis? Bonum opus operáta est in
    me. Semper enim páuperes habétis vobíscum et, cum voluéritis, potéstis illis
    bene fácere; me autem non semper habétis. Quod hábuit, operáta est: prævénit
    úngere corpus meum in sepultúram. Amen autem dico vobis: Ubicúmque
    prædicátum fúerit Evangélium in univérsum mundum, et, quod fecit hæc,
    narrábitur in memóriam eius».
  </p>
  <p class="red" style="width: 100%; text-align: center">
    Promiserunt Iudæ Iscariotæ ei pecuniam se daturos.
  </p>
  <p>
    Et Iudas Iscárioth, unus de Duódecim, ábiit ad summos sacerdótes, ut
    próderet eum illis. Qui audiéntes gavísi sunt et promisérunt ei pecúniam se
    datúros. Et quærébat quómodo illum opportúne tráderet.
  </p>
  <p class="red" style="width: 100%; text-align: center">
    Ubi est refectio mea, ubi Pascha cum discipulis meis manducem?
  </p>
  <p>
    Et primo die Azymórum, quando Pascha immolábant, dicunt ei discípuli eius:
    «Quo vis eámus et parémus, ut mandúces Pascha?». Et mittit duos ex
    discípulis suis et dicit eis: «Ite in civitátem, et occúrret vobis homo lag
    oénam aquæ báiulans; sequímini eum et, quocúmque introíerit, dícite dómino
    domus: “Magíster dicit: Ubi est reféctio mea, ubi Pascha cum discípulis meis
    mandúcem?”. Et ipse vobis demonstrábit cenáculum grande stratum parátum; et
    illic paráte nobis». Et abiérunt discípuli et venérunt in civitátem et
    invenérunt, sicut díxerat illis, et paravérunt Pascha.
  </p>
  <p class="red" style="width: 100%; text-align: center">
    Unus ex vobis me tradet, qui manducat mecum.
  </p>
  <p>
    Et véspere facto, venit cum Duódecim. Et discumbéntibus eis et
    manducántibus, ait Iesus: «Amen dico vobis: Unus ex vobis me tradet, qui
    mandúcat mecum». Cœpérunt contristári et dícere ei singillátim: «Numquid
    ego?». Qui ait illis: «Unus ex Duódecim, qui intíngit mecum in catíno. Nam
    Fílius quidem hóminis vadit, sicut scriptum est de eo. Væ autem hómini illi,
    per quem Fílius hóminis tráditur! Bonum est ei, si non esset natus homo
    ille».
  </p>
  <p class="red" style="width: 100%; text-align: center">
    Hoc est Corpus meum. Hic est Sanguis meus novi testamenti.
  </p>
  <p>
    Et manducántibus illis, accépit panem et benedícens fregit et dedit eis et
    ait: «Súmite: hoc est corpus meum». Et accépto cálice, grátias agens dedit
    eis; et bibérunt ex illo omnes. Et ait illis: «Hic est sanguis meus novi
    testaménti, qui pro multis effúnditur. Amen dico vobis: Iam non bibam de
    genímine vitis usque in diem illum, cum illud bibam novum in regno Dei».
  </p>
  <p class="red" style="width: 100%; text-align: center">
    Priusquam bis gallus vocem dederit, ter me es negaturus.
  </p>
  <p>
    Et hymno dicto, exiérunt in montem Olivárum. Et ait eis Iesus: «Omnes
    scandalizabímini, quia scriptum est: “Percútiam pastórem, et dispergéntur
    oves”. Sed posteáquam resurréxero, præcédam vos in Galilǽam». Petrus autem
    ait ei: «Et si omnes scandalizáti fúerint, sed non ego». Et ait illi Iesus:
    «Amen dico tibi: Tu hódie, in nocte hac, priúsquam bis gallus vocem déderit,
    ter me es negatúrus». At ille ámplius loquebátur: «Et si oportúerit me
    commóri tibi, non te negábo». Simíliter autem et omnes dicébant.
  </p>
  <p class="red" style="width: 100%; text-align: center">
    Cœpit pavere et tædere
  </p>
  <p>
    Et véniunt in prǽdium, cui nomen Gethsémani; et ait discípulis suis: «Sedéte
    hic, donec orem». Et assúmit Petrum et Iacóbum et Ioánnem secum et cœpit
    pavére et tædére; et ait illis: «Trístis est ánima mea usque ad mortem;
    sustinéte hic et vigiláte». Et cum processísset páululum, procidébat super
    terram et orábat, ut, si fíeri posset, transíret ab eo hora; et dicébat:
    «Abba, Pater! Omnia tibi possibília sunt. Transfer cálicem hunc a me; sed
    non quod ego volo, sed quod tu». Et venit et invénit eos dormiéntes; et ait
    Petro: «Simon, dormis? Non potuísti una hora vigiláre? Vigiláte et oráte, ut
    non intrétis in tentatiónem; spíritus quidem promptus, caro vero infírma».
    Et íterum ábiens orávit, eúndem sermónem dicens. Et véniens dénuo invénit
    eos dormiéntes; erant enim óculi illórum ingraváti, et ignorábant quid
    respondérent ei. Et venit tértio et ait illis: «Dormíte iam et requiéscite?
    Súfficit, venit hora: ecce tráditur Fílius hóminis in manus peccatórum.
    Súrgite, eámus; ecce, qui me tradit, prope est».
  </p>
  <p class="red" style="width: 100%; text-align: center">
    Tenete eum et ducite caute.
  </p>
  <p>
    Et conféstim, adhuc eo loquénte, venit Iudas unus ex Duódecim, et cum illo
    turba cum gládiis et lignis a summis sacerdótibus et scribis et senióribus.
    Déderat autem tráditor eius signum eis dicens: «Quemcúmque osculátus fúero,
    ipse est; tenéte eum et dúcite caute». Et cum venísset, statim accédens ad
    eum ait: «Rabbi»; et osculátus est eum. At illi manus iniecérunt in eum et
    tenuérunt eum. Unus autem quidam de circumstántibus edúcens gládium
    percússit servum summi sacerdótis et amputávit illi aurículam. Et respóndens
    Iesus ait illis: «Tamquam ad latrónem exístis cum gládiis et lignis
    comprehéndere me? Cotídie eram apud vos in templo docens, et non me
    tenuístis; sed adimpleántur Scriptúræ». Et relinquéntes eum omnes fugérunt.
    Et aduléscens quidam sequebátur eum amíctus sindóne super nudo, et tenent
    eum; at ille, reiécta sindóne, nudus profúgit.
  </p>
  <p class="red" style="width: 100%; text-align: center">
    Tu es Christus filius Benedicti?
  </p>
  <p>
    Et adduxérunt Iesum ad summum sacerdótem; et convéniunt omnes summi
    sacerdótes et senióres et scribæ. Et Petrus a longe secútus est eum usque
    intro in átrium summi sacerdótis et sedébat cum minístris et calefaciébat se
    ad ignem. Summi vero sacerdótes et omne concílium quærébant advérsus Iesum
    testimónium, ut eum morte affícerent, nec inveniébant. Multi enim
    testimónium falsum dicébant advérsus eum, et conveniéntia testimónia non
    erant. Et quidam surgéntes falsum testimónium ferébant advérsus eum
    dicéntes: «Nos audívimus eum dicéntem: “Ego dissólvam templum hoc manu
    factum et intra tríduum áliud non manu factum ædificábo”». Et ne ita quidem
    convéniens erat testimónium illórum. Et exsúrgens summus sacérdos in médium
    interrogávit Iesum dicens: «Non respóndes quidquam ad ea, quæ isti testántur
    advérsum te?». Ille autem tacébat et nihil respóndit. Rursum summus sacérdos
    interrogábat eum et dicit ei: «Tu es Christus fílius Benedícti?». Iesus
    autem dixit: «Ego sum, et vidébitis Fílium hóminis a dextris sedéntem
    Virtútis et veniéntem cum núbibus cæli». Summus autem sacérdos scindens
    vestiménta sua ait: «Quid adhuc necessárii sunt nobis testes? Audístis
    blasphémiam. Quid vobis vidétur?». Qui omnes condemnavérunt eum esse reum
    mortis. Et cœpérunt quidam conspúere eum et veláre fáciem eius et cólaphis
    eum caédere et dícere ei: «Prophetíza»; et minístri álapis eum cædébant.
  </p>
  <p class="red" style="width: 100%; text-align: center">
    Nescio hominem istum, quem dicitis!
  </p>
  <p>
    Et cum esset Petrus in átrio deórsum, venit una ex ancíllis summi sacerdótis
    et, cum vidísset Petrum calefaciéntem se, aspíciens illum ait: «Et tu cum
    hoc Nazaréno, Iesu, eras!». At ille negávit dicens: «Neque scio neque novi
    quid tu dicas!». Et éxiit foras ante átrium, et gallus cantávit. Et ancílla,
    cum vidísset illum, rursus cœpit dícere circumstántibus: «Hic ex illis
    est!». At ille íterum negábat. Et post pusíllum rursus, qui astábant,
    dicébant Petro: «Vere ex illis es, nam et Galilǽus es». Ille autem cœpit
    anathematizáre et iuráre: «Néscio hóminem istum, quem dícitis!». Et statim
    íterum gallus cantávit; et recordátus est Petrus verbi, sicut díxerat ei
    Iesus: «Priúsquam gallus cantet bis, ter me negábis». Et cœpit flere.
  </p>
  <p class="red" style="width: 100%; text-align: center">
    Vultis dimittam vobis regem Iudæorum?
  </p>
  <p>
    Et conféstim mane consílium faciéntes summi sacerdótes cum senióribus et
    scribis, id est univérsum concílium, vinciéntes Iesum duxérunt et
    tradidérunt Piláto. Et interrogávit eum Pilátus: «Tu es rex Iudæórum?». At
    ille respóndens ait illi: «Tu dicis». Et accusábant eum summi sacerdótes in
    multis. Pilátus autem rursum interrogábat eum dicens: «Non respóndes
    quidquam? Vide in quantis te accúsant». Iesus autem ámplius nihil respóndit,
    ita ut mirarétur Pilátus. Per diem autem festum dimíttere solébat illis unum
    ex vinctis, quem péterent. Erat autem qui dicebátur Barábbas, vinctus cum
    seditiósis, qui in seditióne fécerant homicídium. Et cum ascendísset turba,
    cœpit rogáre, sicut faciébat illis. Pilátus autem respóndit eis et dixit:
    «Vultis dimíttam vobis regem Iudæórum?». Sciébat enim quod per invídiam
    tradidíssent eum summi sacerdótes. Pontífices autem concitavérunt turbam, ut
    magis Barábbam dimítteret eis. Pilátus autem íterum respóndens aiébat illis:
    «Quid ergo vultis fáciam regi Iudæórum?». At illi íterum clamavérunt:
    «Crucifíge eum!». Pilátus vero dicébat eis: «Quid enim mali fecit?». At illi
    magis clamavérunt: «Crucifíge eum!». Pilátus autem, volens pópulo
    satisfácere, dimísit illis Barábbam et trádidit Iesum flagéllis cæsum, ut
    crucifigerétur.
  </p>
  <p class="red" style="width: 100%; text-align: center">
    Imponunt ei plectentes spineam coronam.
  </p>
  <p>
    Mílites autem duxérunt eum intro in átrium, quod est prætórium, et cónvocant
    totam cohórtem. Et índuunt eum púrpuram et impónunt ei plecténtes spíneam
    corónam; et cœpérunt salutáre eum: «Ave, rex Iudæórum!», et percutiébant
    caput eius arúndine et conspuébant eum et ponéntes génua adorábant eum. Et
    postquam illusérunt ei, exuérunt illum púrpuram et induérunt eum vestiméntis
    suis. Et edúcunt illum, ut crucifígerent eum.
  </p>
  <p class="red" style="width: 100%; text-align: center">
    Perducunt illum in Golgotha locum.
  </p>
  <p>
    Et angáriant prætereúntem quémpiam Simónem Cyrenǽum veniéntem de villa,
    patrem Alexándri et Rufi, ut tólleret crucem eius. Et perdúcunt illum in
    Gólgotha locum, quod est interpretátum Calváriæ locus.
  </p>
  <p class="red" style="width: 100%; text-align: center">
    Cum iniquis reputatus est.
  </p>
  <p>
    Et dabant ei myrrhátum vinum; ille autem non accépit. Et crucifígunt eum et
    dívidunt vestiménta eius, mitténtes sortem super eis, quis quid tólleret.
    Erat autem hora tértia, et crucifixérunt eum. Et erat títulus causæ eius
    inscríptus: «Rex Iudæórum». Et cum eo crucifígunt duos latrónes, unum a
    dextris et álium a sinístris eius. Et impléta est Scriptúra, quæ dicit: «Et
    cum iníquis reputátus est».
  </p>
  <p class="red" style="width: 100%; text-align: center">
    Alios salvos fecit, seipsum non potest salvum facere.
  </p>
  <p>
    Et prætereúntes blasphemábant eum movéntes cápita sua et dicéntes: «Vah, qui
    déstruit templum et in tribus diébus ædíficat; salvum fac temetípsum
    descéndens de cruce!». Simíliter et summi sacerdótes ludéntes ad alterútrum
    cum scribis dicébant: «Alios salvos fecit, seípsum non potest salvum fácere.
    Christus rex Israel descéndat nunc de cruce, ut videámus et credámus». Etiam
    qui cum eo crucifíxi erant, conviciabántur ei.
  </p>
  <p class="red" style="width: 100%; text-align: center">
    Emissa voce magna, Iesus exspiravit.
  </p>
  <p>
    Et, facta hora sexta, ténebræ factæ sunt per totam terram usque in horam
    nonam. Et hora nona exclamávit Iesus voce magna: «Héloi, Héloi, lema
    sabactháni?», quod est interpretátum: «Deus meus, Deus meus, ut quid
    dereliquísti me?». Et quidam de circumstántibus audiéntes dicébant: «Ecce,
    Elíam vocat». Currens autem unus et implens spóngiam acéto circumponénsque
    cálamo potum dabat ei dicens: «Sínite, videámus, si véniat Elías ad
    deponéndum eum». Iesus autem, emíssa voce magna, exspirávit.
  </p>
  <p class="red">Hic genuflectitur, et pausatur aliquantulum.</p>
  <p>
    Et velum templi scissum est in duo a sursum usque deórsum. Videns autem
    centúrio, qui ex advérso stabat, quia sic clamans exspirásset, ait: «Vere
    homo hic Fílius Dei erat».
  </p>
  <p>
    Erant autem et mulíeres de longe aspiciéntes, inter quas et María Magdaléne
    et María Iacóbi minóris et Iosétis mater et Salóme, quæ, cum esset in
    Galilǽa, sequebántur eum et ministrábant ei, et áliæ multæ, quæ simul cum eo
    ascénderant Hierosólymam.
  </p>
  <p class="red" style="width: 100%; text-align: center">
    Advolvit Ioseph lapidem ad ostium monumenti.
  </p>
  <p>
    Et cum iam sero esset factum, quia erat Parascéve, quod est ante sábbatum,
    venit Ioseph ab Arimathǽa nóbilis decúrio, qui et ipse erat exspéctans
    regnum Dei, et audácter introívit ad Pilátum et pétiit corpus Iesu. Pilátus
    autem mirátus est si iam obísset, et, accersíto centurióne, interrogávit eum
    si iam mórtuus esset, et, cum cognovísset a centurióne, donávit corpus
    Ioseph. Is autem mercátus sindónem et depónens eum invólvit sindóne et
    pósuit eum in monuménto, quod erat excísum de petra, et advólvit lápidem ad
    óstium monuménti. María autem Magdaléne et María Iosétis aspiciébant, ubi
    pósitus esset.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_44">
  <span
    class="boton"
    ontouchend="event.stopPropagation();cambia_vista('ev_breve_b'); cambia_vista('ev_largo_b');">longior</span>
</div>
<div class="latin hijo hijo_45" ontouchend="cambialengua(this)">
  <p class="ReadingGospelTitle">Evangelium</p>
  <p class="Areadingfrom">
    Pássio Dómini nostri Iesu Christi secúndum Marcum<span class="alindcha">15, 1-39</span>
  </p>
</div>
<div class="latin hijo hijo_46" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_47" ontouchend="cambialengua(this)">
  <p class="red" style="width: 100%; text-align: center">
    Vultis dimittam vobis regem Iudæorum?
  </p>
  <p>
    Et conféstim mane consílium faciéntes summi sacerdótes cum senióribus et
    scribis, id est univérsum concílium, vinciéntes Iesum duxérunt et
    tradidérunt Piláto. Et interrogávit eum Pilátus: «Tu es rex Iudæórum?». At
    ille respóndens ait illi: «Tu dicis». Et accusábant eum summi sacerdótes in
    multis. Pilátus autem rursum interrogábat eum dicens: «Non respóndes
    quidquam? Vide in quantis te accúsant». Iesus autem ámplius nihil respóndit,
    ita ut mirarétur Pilátus. Per diem autem festum dimíttere solébat illis unum
    ex vinctis, quem péterent. Erat autem qui dicebátur Barábbas, vinctus cum
    seditiósis, qui in seditióne fécerant homicídium. Et cum ascendísset turba,
    cœpit rogáre, sicut faciébat illis. Pilátus autem respóndit eis et dixit:
    «Vultis dimíttam vobis regem Iudæórum?». Sciébat enim quod per invídiam
    tradidíssent eum summi sacerdótes. Pontífices autem concitavérunt turbam, ut
    magis Barábbam dimítteret eis. Pilátus autem íterum respóndens aiébat illis:
    «Quid ergo vultis fáciam regi Iudæórum?». At illi íterum clamavérunt:
    «Crucifíge eum!». Pilátus vero dicébat eis: «Quid enim mali fecit?». At illi
    magis clamavérunt: «Crucifíge eum!». Pilátus autem, volens pópulo
    satisfácere, dimísit illis Barábbam et trádidit Iesum flagéllis cæsum, ut
    crucifigerétur.
  </p>
  <p class="red" style="width: 100%; text-align: center">
    Imponunt ei plectentes spineam coronam.
  </p>
  <p>
    Mílites autem duxérunt eum intro in átrium, quod est prætórium, et cónvocant
    totam cohórtem. Et índuunt eum púrpuram et impónunt ei plecténtes spíneam
    corónam; et cœpérunt salutáre eum: «Ave, rex Iudæórum!», et percutiébant
    caput eius arúndine et conspuébant eum et ponéntes génua adorábant eum. Et
    postquam illusérunt ei, exuérunt illum púrpuram et induérunt eum vestiméntis
    suis. Et edúcunt illum, ut crucifígerent eum.
  </p>
  <p class="red" style="width: 100%; text-align: center">
    Perducunt illum in Golgotha locum.
  </p>
  <p>
    Et angáriant prætereúntem quémpiam Simónem Cyrenǽum veniéntem de villa,
    patrem Alexándri et Rufi, ut tólleret crucem eius. Et perdúcunt illum in
    Gólgotha locum, quod est interpretátum Calváriæ locus.
  </p>
  <p class="red" style="width: 100%; text-align: center">
    Cum iniquis reputatus est.
  </p>
  <p>
    Et dabant ei myrrhátum vinum; ille autem non accépit. Et crucifígunt eum et
    dívidunt vestiménta eius, mitténtes sortem super eis, quis quid tólleret.
    Erat autem hora tértia, et crucifixérunt eum. Et erat títulus causæ eius
    inscríptus: «Rex Iudæórum». Et cum eo crucifígunt duos latrónes, unum a
    dextris et álium a sinístris eius. Et impléta est Scriptúra, quæ dicit: «Et
    cum iníquis reputátus est».
  </p>
  <p class="red" style="width: 100%; text-align: center">
    Alios salvos fecit, seipsum non potest salvum facere.
  </p>
  <p>
    Et prætereúntes blasphemábant eum movéntes cápita sua et dicéntes: «Vah, qui
    déstruit templum et in tribus diébus ædíficat; salvum fac temetípsum
    descéndens de cruce!». Simíliter et summi sacerdótes ludéntes ad alterútrum
    cum scribis dicébant: «Alios salvos fecit, seípsum non potest salvum fácere.
    Christus rex Israel descéndat nunc de cruce, ut videámus et credámus». Etiam
    qui cum eo crucifíxi erant, conviciabántur ei.
  </p>
  <p class="red" style="width: 100%; text-align: center">
    Emissa voce magna, Iesus exspiravit.
  </p>
  <p>
    Et, facta hora sexta, ténebræ factæ sunt per totam terram usque in horam
    nonam. Et hora nona exclamávit Iesus voce magna: «Héloi, Héloi, lema
    sabactháni?», quod est interpretátum: «Deus meus, Deus meus, ut quid
    dereliquísti me?». Et quidam de circumstántibus audiéntes dicébant: «Ecce,
    Elíam vocat». Currens autem unus et implens spóngiam acéto circumponénsque
    cálamo potum dabat ei dicens: «Sínite, videámus, si véniat Elías ad
    deponéndum eum». Iesus autem, emíssa voce magna, exspirávit.
  </p>
  <p class="red">Hic genuflectitur, et pausatur aliquantulum.</p>
  <p>
    Et velum templi scissum est in duo a sursum usque deórsum. Videns autem
    centúrio, qui ex advérso stabat, quia sic clamans exspirásset, ait: «Vere
    homo hic Fílius Dei erat».
  </p>
</div>
<div class="latin hijo hijo_48" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_49">
  <span
    class="boton"
    ontouchend="event.stopPropagation();cambia_vista('ev_breve_c');cambia_vista('ev_largo_c');">brevior</span>
</div>
<div class="latin hijo hijo_50" ontouchend="cambialengua(this)">
  <p class="ReadingGospelTitle">Evangelium</p>
  <p class="Areadingfrom">
    Pássio Dómini nostri Iesu Christi secúndum Lucam<span class="alindcha">22, 14-71; 23, 1-56</span>
  </p>
</div>
<div class="latin hijo hijo_51" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_52" ontouchend="cambialengua(this)">
  <p class="red" style="width: 100%; text-align: center">
    Desiderio desideravi hoc Pascha manducare vobiscum, antequam patiar.
  </p>
  <p>
    Et cum facta esset hora, discúbuit, et apóstoli cum eo. Et ait illis:
    «Desidério desiderávi hoc Pascha manducáre vobíscum, ántequam pátiar. Dico
    enim vobis: Non manducábo illud, donec impleátur in regno Dei». Et accépto
    cálice, grátias egit et dixit: «Accípite hoc et divídite inter vos. Dico
    enim vobis: Non bibam ámodo de generatióne vitis, donec regnum Dei véniat».
  </p>
  <p class="red" style="width: 100%; text-align: center">
    Hoc facite in meam commemorationem.
  </p>
  <p>
    Et accépto pane, grátias egit et fregit et dedit eis dicens: «Hoc est corpus
    meum, quod pro vobis datur. Hoc fácite in meam commemoratiónem». Simíliter
    et cálicem, postquam cenávit, dicens: «Hic calix novum testaméntum est in
    sánguine meo, qui pro vobis fúnditur.
  </p>
  <p class="red" style="width: 100%; text-align: center">
    Væ illi homini per quem Filius hominis traditur.
  </p>
  <p>
    Verúmtamen ecce manus tradéntis me mecum est in mensa; et quidem Fílius
    hóminis, secúndum quod definítum est, vadit; verúmtamen væ illi hómini, per
    quem tráditur!». Et ipsi cœpérunt quǽrere inter se, quis esset ex eis, qui
    hoc factúrus esset.
  </p>
  <p class="red" style="width: 100%; text-align: center">
    Ego in medio vestrum sum sicut qui ministrat.
  </p>
  <p>
    Facta est autem et conténtio inter eos, quis eórum viderétur esse maior.
    Dixit autem eis: «Reges géntium dominántur eórum; et, qui potestátem habent
    super eos, benéfici vocántur. Vos autem non sic, sed qui maior est in vobis,
    fiat sicut iúnior; et, qui præcéssor est, sicut ministrátor. Nam quis maior
    est: qui recúmbit, an qui minístrat? Nonne qui recúmbit? Ego autem in médio
    vestrum sum, sicut qui minístrat. Vos autem estis, qui permansístis mecum in
    tentatiónibus meis; et ego dispóno vobis, sicut dispósuit mihi Pater meus
    regnum, ut edátis et bibátis super mensam meam in regno meo et sedeátis
    super thronos iudicántes duódecim tribus Israel.
  </p>
  <p class="red" style="width: 100%; text-align: center">
    Tu aliquando conversus confírma fratres tuos.
  </p>
  <p>
    Simon, Simon, ecce Sátanas expetívit vos, ut cribráret sicut tríticum; ego
    autem rogávi pro te, ut non defíciat fides tua. Et tu, aliquándo convérsus,
    confírma fratres tuos». Qui dixit ei: «Dómine, tecum parátus sum et in
    cárcerem et in mortem ire». Et ille dixit: «Dico tibi, Petre, non cantábit
    hódie gallus, donec ter ábneges nosse me».
  </p>
  <p class="red" style="width: 100%; text-align: center">
    Quod scriptum est oportet impleri in me.
  </p>
  <p>
    Et dixit eis: «Quando misi vos sine sácculo et pera et calceaméntis, numquid
    áliquid défuit vobis?». At illi dixérunt: «Nihil». Dixit ergo eis: «Sed
    nunc, qui habet sácculum, tollat, simíliter et peram; et, qui non habet,
    vendat túnicam suam et emat gládium. Dico enim vobis: Hoc, quod scriptum
    est, opórtet impléri in me, illud: “Cum iniústis deputátus est”. Etenim ea,
    quæ sunt de me, adimpletiónem habent». At illi dixérunt: «Dómine, ecce
    gládii duo hic». At ille dixit eis: «Satis est».
  </p>
  <p class="red" style="width: 100%; text-align: center">
    Factus in agonía prolíxius orábat.
  </p>
  <p>
    Et egréssus ibat secúndum consuetúdinem in montem Olivárum; secúti sunt
    autem illum et discípuli. Et cum pervenísset ad locum, dixit illis: «Oráte,
    ne intrétis in tentatiónem». Et ipse avúlsus est ab eis, quantum iactus est
    lápidis, et, pósitis génibus, orábat dicens: «Pater, si vis, transfer
    cálicem istum a me; verúmtamen non mea volúntas sed tua fiat». Appáruit
    autem illi ángelus de cælo confórtans eum. Et factus in agonía prolíxius
    orábat. Et factus est sudor eius sicut guttæ sánguinis decurréntis in
    terram. Et cum surrexísset ab oratióne et venísset ad discípulos, invénit
    eos dormiéntes præ tristítia et ait illis: «Quid dormítis? Súrgite; oráte,
    ne intrétis in tentatiónem».
  </p>
  <p class="red" style="width: 100%; text-align: center">
    Iuda, osculo Filium hominis tradis?
  </p>
  <p>
    Adhuc eo loquénte, ecce turba; et, qui vocabátur Iudas, unus de Duódecim,
    antecedébat eos et appropinquávit Iesu, ut oscularétur eum. Iesus autem
    dixit ei: «Iuda, ósculo Fílium hóminis tradis?». Vidéntes autem hi, qui
    circa ipsum erant, quod futúrum erat, dixérunt: «Dómine, si percútimus in
    gládio?». Et percússit unus ex illis servum príncipis sacerdótum et
    amputávit aurículam eius dextram. Respóndens autem Iesus ait: «Sínite usque
    huc!». Et cum tetigísset aurículam eius, sanávit eum. Dixit autem Iesus ad
    eos, qui vénerant ad se príncipes sacerdótum et magistrátus templi et
    senióres: «Quasi ad latrónem exístis cum gládiis et fústibus? Cum cotídie
    vobíscum fúerim in templo, non extendístis manus in me; sed hæc est hora
    vestra et potéstas tenebrárum».
  </p>
  <p class="red" style="width: 100%; text-align: center">
    Egressus foras Petrus flevit amáre.
  </p>
  <p>
    Comprehendéntes autem eum, duxérunt et introduxérunt in domum príncipis
    sacerdótum. Petrus vero sequebátur a longe. Accénso autem igni in médio
    átrio et circumsedéntibus illis, sedébat Petrus in médio eórum. Quem cum
    vidísset ancílla quædam sedéntem ad lumen et eum fuísset intúita, dixit: «Et
    hic cum illo erat!». At ille negávit eum dicens: «Múlier, non novi illum!».
    Et post pusíllum álius videns eum dixit: «Et tu de illis es!». Petrus vero
    ait: «O homo, non sum!». Et intervállo facto quasi horæ uníus, álius quidam
    affirmábat dicens: «Vere et hic cum illo erat, nam et Galilǽus est!». Et ait
    Petrus: «Homo, néscio quid dicis!». Et contínuo adhuc illo loquénte cantávit
    gallus. Et convérsus Dóminus respéxit Petrum; et recordátus est Petrus verbi
    Dómini, sicut dixit ei: «Priúsquam gallus cantet hódie, ter me negábis». Et
    egréssus foras flevit amáre.
  </p>
  <p class="red" style="width: 100%; text-align: center">
    Prophetiza: Quis est, qui te percussit?
  </p>
  <p>
    Et viri, qui tenébant illum, illudébant ei cædéntes; et velavérunt eum et
    interrogábant eum dicéntes: «Prophetíza: Quis est, qui te percússit?». Et
    ália multa blasphemántes dicébant in eum.
  </p>
  <p class="red" style="width: 100%; text-align: center">
    Duxerunt illum in concilium suum.
  </p>
  <p>
    Et ut factus est dies, convenérunt senióres plebis et príncipes sacerdótum
    et scribæ et duxérunt illum in concílium suum dicéntes: «Si tu es Christus,
    dic nobis». Et ait illis: «Si vobis díxero, non credétis; si autem
    interrogávero, non respondébitis mihi. Ex hoc autem erit Fílius hóminis
    sedens a dextris virtútis Dei». Dixérunt autem omnes: «Tu ergo es Fílius
    Dei?». Qui ait ad illos: «Vos dícitis quia ego sum». At illi dixérunt: «Quid
    adhuc desiderámus testimónium? Ipsi enim audívimus de ore eius!». Et surgens
    omnis multitúdo eórum duxérunt illum ad Pilátum.
  </p>
  <p class="red" style="width: 100%; text-align: center">
    Nihil invenio causæ in hoc homine.
  </p>
  <p>
    Cœpérunt autem accusáre illum dicéntes: «Hunc invénimus subverténtem gentem
    nostram et prohibéntem tribúta dare Cǽsari et dicéntem se Christum regem
    esse». Pilátus autem interrogávit eum dicens: «Tu es rex Iudæórum?». At ille
    respóndens ait: «Tu dicis». Ait autem Pilátus ad príncipes sacerdótum et
    turbas: «Nihil invénio causæ in hoc hómine». At illi invalescébant dicéntes:
    «Cómmovet pópulum docens per univérsam Iudǽam et incípiens a Galilǽa usque
    huc!». Pilátus autem áudiens interrogávit si homo Galilǽus esset; et ut
    cognóvit quod de Heródis potestáte esset, remísit eum ad Heródem, qui et
    ipse Hierosólymis erat illis diébus.
  </p>
  <p class="red" style="width: 100%; text-align: center">
    Sprevit illum Herodes cum exercitu suo.
  </p>
  <p>
    Heródes autem, viso Iesu, gavísus est valde; erat enim cúpiens ex multo
    témpore vidére eum, eo quod audíret de illo et sperábat signum áliquod
    vidére ab eo fíeri. Interrogábat autem illum multis sermónibus; at ipse
    nihil illi respondébat. Stabant étiam príncipes sacerdótum et scribæ
    constánter accusántes eum. Sprevit autem illum Heródes cum exércitu suo et
    illúsit indútum veste alba et remísit ad Pilátum. Facti sunt autem amíci
    inter se Heródes et Pilátus in ipsa die; nam ántea inimíci erant ad ínvicem.
  </p>
  <p class="red" style="width: 100%; text-align: center">
    Tradidit Pilatus Iesum voluntati eorum.
  </p>
  <p>
    Pilátus autem, convocátis princípibus sacerdótum et magistrátibus et plebe,
    dixit ad illos: «Obtulístis mihi hunc hóminem quasi averténtem pópulum, et
    ecce ego coram vobis intérrogans nullam causam invéni in hómine isto ex his,
    in quibus eum accusátis, sed neque Heródes; remísit enim illum ad nos. Et
    ecce nihil dignum morte actum est ei. Emendátum ergo illum dimíttam».
    Necésse autem habébat dimíttere eis per diem festum unum. Exclamávit autem
    univérsa turba dicens: «Tolle hunc et dimítte nobis Barábbam!», qui erat
    propter seditiónem quandam factam in civitáte et homicídium missus in
    cárcerem. Iterum autem Pilátus locútus est ad illos volens dimíttere Iesum,
    at illi succlamábant dicéntes: «Crucifíge, crucifíge illum!». Ille autem
    tértio dixit ad illos: «Quid enim mali fecit iste? Nullam causam mortis
    invénio in eo; corrípiam ergo illum et dimíttam». At illi instábant vócibus
    magnis postulántes, ut crucifigerétur, et invalescébant voces eórum. Et
    Pilátus adiudicávit fíeri petitiónem eórum: dimísit autem eum, qui propter
    seditiónem et homicídium missus fúerat in cárcerem, quem petébant; Iesum
    vero trádidit voluntáti eórum.
  </p>
  <p class="red" style="width: 100%; text-align: center">
    Filiæ Ierusalem, nolite flere super me.
  </p>
  <p>
    Et cum abdúcerent eum, apprehendérunt Simónem quendam Cyrenénsem veniéntem
    de villa et imposuérunt illi crucem portáre post Iesum. Sequebátur autem
    illum multa turba pópuli et mulíerum, quæ plangébant et lamentábant eum.
    Convérsus autem ad illas Iesus dixit: «Fíliæ Ierúsalem, nolíte flere super
    me, sed super vos ipsas flete et super fílios vestros, quóniam ecce vénient
    dies, in quibus dicent: “Beátæ stériles et ventres, qui non genuérunt, et
    úbera, quæ non lactavérunt!”. Tunc incípient dícere móntibus: “Cádite super
    nos!”, et cóllibus: “Operíte nos!”, quia si in víridi ligno hæc fáciunt, in
    árido quid fiet?». Ducebántur autem et álii duo nequam cum eo, ut
    interficeréntur.
  </p>
  <p class="red" style="width: 100%; text-align: center">
    Pater, dimítte illis, non enim sciunt quid fáciunt.
  </p>
  <p>
    Et postquam venérunt in locum, qui vocátur Calváriæ, ibi crucifixérunt eum
    et latrónes, unum a dextris et álterum a sinístris. Iesus autem dicébat:
    «Pater, dimítte illis, non enim sciunt quid fáciunt». Dividéntes vero
    vestiménta eius misérunt sortes.
  </p>
  <p class="red" style="width: 100%; text-align: center">
    Hic est rex Iudæorum.
  </p>
  <p>
    Et stabat pópulus exspéctans. Et deridébant illum et príncipes dicéntes:
    «Alios salvos fecit; se salvum fáciat, si hic est Christus Dei eléctus!».
    Illudébant autem ei et mílites accedéntes, acétum offeréntes illi et
    dicéntes: «Si tu es rex Iudæórum, salvum te fac!». Erat autem et
    superscríptio super illum: «Hic est rex Iudæórum».
  </p>
  <p class="red" style="width: 100%; text-align: center">
    Hodie mecum eris in paradiso.
  </p>
  <p>
    Unus autem de his, qui pendébant, latrónibus blasphemábat eum dicens: «Nonne
    tu es Christus? Salvum fac temetípsum et nos!». Respóndens autem alter
    increpábat illum dicens: «Neque tu times Deum, quod in eádem damnatióne es?
    Et nos quidem iuste, nam digna factis recípimus! Hic vero nihil mali
    gessit». Et dicébat: «Iesu, meménto mei, cum véneris in regnum tuum». Et
    dixit illi: «Amen dico tibi: Hódie mecum eris in paradíso».
  </p>
  <p class="red" style="width: 100%; text-align: center">
    Pater, in manus tuas commendo spiritum meum.
  </p>
  <p>
    Et erat iam fere hora sexta, et ténebræ factæ sunt in univérsa terra usque
    in horam nonam, et obscurátus est sol, et velum templi scissum est médium.
    Et clamans voce magna Iesus ait: «Pater, in manus tuas comméndo spíritum
    meum»; et hæc dicens exspirávit.
  </p>
  <p class="red">Hic genuflectitur, et pausatur aliquantulum.</p>
  <p>
    Videns autem centúrio, quod factum fúerat, glorificávit Deum dicens: «Vere
    hic homo iustus erat!». Et omnis turba eórum, qui simul áderant ad
    spectáculum istud et vidébant, quæ fiébant, percutiéntes péctora sua
    revertebántur. Stabant autem omnes noti eius a longe et mulíeres, quæ secútæ
    erant eum a Galilǽa, hæc vidéntes.
  </p>
  <p>
    Et ecce vir nómine Ioseph, qui erat decúrio, vir bonus et iustus – hic non
    consénserat consílio et áctibus eórum – ab Arimathæa civitáte Iudæórum, qui
    exspectábat regnum Dei, hic accéssit ad Pilátum et pétiit corpus Iesu et
    depósitum invólvit sindóne et pósuit eum in monuménto excíso, in quo nondum
    quisquam pósitus fúerat. Et dies erat Parascéves, et sábbatum illucescébat.
    Subsecútæ autem mulíeres, quæ cum ipso vénerant de Galilǽa, vidérunt
    monuméntum et quemádmodum pósitum erat corpus eius; et reverténtes
    paravérunt arómata et unguénta et sábbato quidem siluérunt secúndum
    mandátum.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_53">
  <span
    class="boton"
    ontouchend="event.stopPropagation();cambia_vista('ev_breve_c'); cambia_vista('ev_largo_c');">longior</span>
</div>
<div class="latin hijo hijo_54" ontouchend="cambialengua(this)">
  <p class="ReadingGospelTitle">Evangelium</p>
  <p class="Areadingfrom">
    Pássio Dómini nostri Iesu Christi secúndum Lucam<span class="alindcha">23, 1-49</span>
  </p>
</div>
<div class="latin hijo hijo_55" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_56" ontouchend="cambialengua(this)">
  <p>
    Convenérunt senióres plebis et príncipes sacerdótum et scribæ et duxérunt
    illum ad Pilátum.
  </p>
  <p class="red" style="width: 100%; text-align: center">
    Nihil invenio causæ in hoc homine.
  </p>
  <p>
    Cœpérunt autem accusáre illum dicéntes: «Hunc invénimus subverténtem gentem
    nostram et prohibéntem tribúta dare Cǽsari et dicéntem se Christum regem
    esse». Pilátus autem interrogávit eum dicens: «Tu es rex Iudæórum?». At ille
    respóndens ait: «Tu dicis». Ait autem Pilátus ad príncipes sacerdótum et
    turbas: «Nihil invénio causæ in hoc hómine». At illi invalescébant dicéntes:
    «Cómmovet pópulum docens per univérsam Iudǽam et incípiens a Galilǽa usque
    huc!». Pilátus autem áudiens interrogávit si homo Galilǽus esset; et ut
    cognóvit quod de Heródis potestáte esset, remísit eum ad Heródem, qui et
    ipse Hierosólymis erat illis diébus.
  </p>
  <p class="red" style="width: 100%; text-align: center">
    Sprevit illum Herodes cum exercitu suo.
  </p>
  <p>
    Heródes autem, viso Iesu, gavísus est valde; erat enim cúpiens ex multo
    témpore vidére eum, eo quod audíret de illo et sperábat signum áliquod
    vidére ab eo fíeri. Interrogábat autem illum multis sermónibus; at ipse
    nihil illi respondébat. Stabant étiam príncipes sacerdótum et scribæ
    constánter accusántes eum. Sprevit autem illum Heródes cum exércitu suo et
    illúsit indútum veste alba et remísit ad Pilátum. Facti sunt autem amíci
    inter se Heródes et Pilátus in ipsa die; nam ántea inimíci erant ad ínvicem.
  </p>
  <p class="red" style="width: 100%; text-align: center">
    Tradidit Pilatus Iesum voluntati eorum.
  </p>
  <p>
    Pilátus autem, convocátis princípibus sacerdótum et magistrátibus et plebe,
    dixit ad illos: «Obtulístis mihi hunc hóminem quasi averténtem pópulum, et
    ecce ego coram vobis intérrogans nullam causam invéni in hómine isto ex his,
    in quibus eum accusátis, sed neque Heródes; remísit enim illum ad nos. Et
    ecce nihil dignum morte actum est ei. Emendátum ergo illum dimíttam».
    Necésse autem habébat dimíttere eis per diem festum unum. Exclamávit autem
    univérsa turba dicens: «Tolle hunc et dimítte nobis Barábbam!», qui erat
    propter seditiónem quandam factam in civitáte et homicídium missus in
    cárcerem. Iterum autem Pilátus locútus est ad illos volens dimíttere Iesum,
    at illi succlamábant dicéntes: «Crucifíge, crucifíge illum!». Ille autem
    tértio dixit ad illos: «Quid enim mali fecit iste? Nullam causam mortis
    invénio in eo; corrípiam ergo illum et dimíttam». At illi instábant vócibus
    magnis postulántes, ut crucifigerétur, et invalescébant voces eórum. Et
    Pilátus adiudicávit fíeri petitiónem eórum: dimísit autem eum, qui propter
    seditiónem et homicídium missus fúerat in cárcerem, quem petébant; Iesum
    vero trádidit voluntáti eórum.
  </p>
  <p class="red" style="width: 100%; text-align: center">
    Filiæ Ierusalem, nolite flere super me.
  </p>
  <p>
    Et cum abdúcerent eum, apprehendérunt Simónem quendam Cyrenénsem veniéntem
    de villa et imposuérunt illi crucem portáre post Iesum. Sequebátur autem
    illum multa turba pópuli et mulíerum, quæ plangébant et lamentábant eum.
    Convérsus autem ad illas Iesus dixit: «Fíliæ Ierúsalem, nolíte flere super
    me, sed super vos ipsas flete et super fílios vestros, quóniam ecce vénient
    dies, in quibus dicent: “Beátæ stériles et ventres, qui non genuérunt, et
    úbera, quæ non lactavérunt!”. Tunc incípient dícere móntibus: “Cádite super
    nos!”, et cóllibus: “Operíte nos!”, quia si in víridi ligno hæc fáciunt, in
    árido quid fiet?». Ducebántur autem et álii duo nequam cum eo, ut
    interficeréntur.
  </p>
  <p class="red" style="width: 100%; text-align: center">
    Pater, dimítte illis, non enim sciunt quid fáciunt.
  </p>
  <p>
    Et postquam venérunt in locum, qui vocátur Calváriæ, ibi crucifixérunt eum
    et latrónes, unum a dextris et álterum a sinístris. Iesus autem dicébat:
    «Pater, dimítte illis, non enim sciunt quid fáciunt». Dividéntes vero
    vestiménta eius misérunt sortes.
  </p>
  <p class="red" style="width: 100%; text-align: center">
    Hic est rex Iudæorum.
  </p>
  <p>
    Et stabat pópulus exspéctans. Et deridébant illum et príncipes dicéntes:
    «Alios salvos fecit; se salvum fáciat, si hic est Christus Dei eléctus!».
    Illudébant autem ei et mílites accedéntes, acétum offeréntes illi et
    dicéntes: «Si tu es rex Iudæórum, salvum te fac!». Erat autem et
    superscríptio super illum: «Hic est rex Iudæórum».
  </p>
  <p class="red" style="width: 100%; text-align: center">
    Hodie mecum eris in paradiso.
  </p>
  <p>
    Unus autem de his, qui pendébant, latrónibus blasphemábat eum dicens: «Nonne
    tu es Christus? Salvum fac temetípsum et nos!». Respóndens autem alter
    increpábat illum dicens: «Neque tu times Deum, quod in eádem damnatióne es?
    Et nos quidem iuste, nam digna factis recípimus! Hic vero nihil mali
    gessit». Et dicébat: «Iesu, meménto mei, cum véneris in regnum tuum». Et
    dixit illi: «Amen dico tibi: Hódie mecum eris in paradíso».
  </p>
  <p class="red" style="width: 100%; text-align: center">
    Pater, in manus tuas commendo spiritum meum.
  </p>
  <p>
    Et erat iam fere hora sexta, et ténebræ factæ sunt in univérsa terra usque
    in horam nonam, et obscurátus est sol, et velum templi scissum est médium.
    Et clamans voce magna Iesus ait: «Pater, in manus tuas comméndo spíritum
    meum»; et hæc dicens exspirávit.
  </p>
  <p class="red">Hic genuflectitur, et pausatur aliquantulum.</p>
  <p>
    Videns autem centúrio, quod factum fúerat, glorificávit Deum dicens: «Vere
    hic homo iustus erat!». Et omnis turba eórum, qui simul áderant ad
    spectáculum istud et vidébant, quæ fiébant, percutiéntes péctora sua
    revertebántur. Stabant autem omnes noti eius a longe et mulíeres, quæ secútæ
    erant eum a Galilǽa, hæc vidéntes.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_57" ontouchend="cambialengua(this)">
  <span class="red">R/. </span>Laus tibi, Christe.
</div>
