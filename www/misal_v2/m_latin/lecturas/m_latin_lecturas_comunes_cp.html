<div class="latin hijo hijo_1" ontouchend="cambialengua(this)">
  <p class="Summary">
    Cogitabat disperdere eos, nisi Moyses electus eius,intercessisset apud eum,
    ut averteret iram eius (Ps 105, 23).
  </p>
  <p class="Areadingfrom">
    Léctio libri Exodi<span class="alindcha">32, 7-14</span>
  </p>
  <p>In diébus illis:</p>
  <p>
    Locútus est Dóminus ad Móysen: «Vade, descénde; peccávit pópulus tuus, quem
    eduxísti de terra Ægýpti. Recessérunt cito de via, quam præcépi eis,
    fecerúntque sibi vítulum conflátilem et adoravérunt atque immolántes ei
    hóstias dixérunt: “Isti sunt dii tui, Israel, qui te eduxérunt de terra
    Ægýpti!”».
  </p>
  <p>
    Rursúmque ait Dóminus ad Móysen: «Cerno quod pópulus iste duræ cervícis sit;
    dimítte me, ut irascátur furor meus contra eos et déleam eos faciámque te in
    gentem magnam».
  </p>
  <p>
    Móyses autem orábat Dóminum Deum suum dicens: «Cur, Dómine, iráscitur furor
    tuus contra pópulum tuum, quem eduxísti de terra Ægýpti in fortitúdine magna
    et in manu robústa? Ne, quæso, dicant Ægýptii: “Cállide edúxit eos, ut
    interfíceret in móntibus et deléret e terra”. Quiéscat ira tua, et esto
    placábilis super nequítia pópuli tui.
  </p>
  <p>
    Recordáre Abraham, Isaac et Israel servórum tuórum, quibus iurásti per
    temetípsum dicens: “Multiplicábo semen vestrum sicut stellas cæli; et
    univérsam terram hanc, de qua locútus sum, dabo sémini vestro, et
    possidébitis eam semper”».
  </p>
  <p>
    Placatúsque est Dóminus, ne fáceret malum, quod locútus fúerat advérsus
    pópulum suum.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_2" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_3" ontouchend="cambialengua(this)">
  <p class="Summary">Dóminus hereditas eius est.</p>
  <p class="Areadingfrom">
    Léctio libri Deuteronómii<span class="alindcha">10, 8-9</span>
  </p>
  <p>Locútus est Móyses pópulo dicens:</p>
  <p>
    «Separávit Dóminus tribum Levi, ut portáret arcam fœderis Dómini et staret
    coram eo in ministério ac benedíceret in nómine illíus usque in præséntem
    diem. Quam ob rem non hábuit Levi partem neque hereditátem cum frátribus
    suis, quia ipse Dóminus heréditas eius est, sicut promísit ei Dóminus Deus
    tuus».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_4" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_5" ontouchend="cambialengua(this)">
  <p class="Summary">Surge, unge eum; ipse est enim.</p>
  <p class="Areadingfrom">
    Léctio libri primi Samuélis<span class="alindcha">16, 1b. 6-13a</span>
  </p>
  <p>In diébus illis:</p>
  <p>
    Dixit Dóminus ad Samuélem: «Imple cornu tuum óleo et veni, ut mittam te ad
    Isai Bethlehemítem; próvidi enim in fíliis eius mihi regem».
  </p>
  <p>
    Cumque ingréssi essent, vidit Eliab et ait: «Absque dúbio coram Dómino est
    christus eius!».
  </p>
  <p>
    Et dixit Dóminus ad Samuélem: «Ne respícias vultum eius neque altitúdinem
    statúræ eius, quóniam abiéci eum; nec iuxta intúitum hóminis iúdico: homo
    enim videt ea, quæ parent, Dóminus autem intuétur cor».
  </p>
  <p>
    Et vocávit Isai Abinádab et addúxit eum coram Samuéle, qui dixit: «Nec hunc
    elégit Dóminus».
  </p>
  <p>Addúxit autem Isai Samma, de quo ait: «Etiam hunc non elégit Dóminus».</p>
  <p>
    Addúxit ítaque Isai septem fílios suos coram Samuéle, et ait Sámuel ad Isai:
    «Non elégit Dóminus ex istis».
  </p>
  <p>Dixítque Sámuel ad Isai: «Numquid iam compléti sunt fílii?».</p>
  <p>Qui respóndit: «Adhuc réliquus est mínimus et pascit oves».</p>
  <p>
    Et ait Sámuel ad Isai: «Mitte et adduc eum; nec enim discumbémus prius quam
    huc ille vénerit». Misit ergo et addúxit eum; erat autem rufus et pulcher
    aspéctu decoráque fácie.
  </p>
  <p>Et ait Dóminus: «Surge, unge eum; ipse est enim».</p>
  <p>
    Tulit ígitur Sámuel cornu ólei et unxit eum in médio fratrum eius; et
    diréctus est spíritus Dómini in David a die illa et in réliquum. Surgénsque
    Sámuel ábiit in Rama.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_6" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_7" ontouchend="cambialengua(this)">
  <p class="Summary">Quem mittam? Et quis ibit nobis?</p>
  <p class="Areadingfrom">
    Léctio libri Isaíæ prophétæ<span class="alindcha">6, 1-8</span>
  </p>
  <p>
    In anno, quo mórtuus est rex Ozías, vidi Dóminum edéntem super sólium
    excélsum et elevátum; et fímbriæ eius replébant templum. Séraphim stabant
    iuxta eum; sex alæ uni et sex alæ álteri: duábus velábat fáciem suam et
    duábus velábat pedes suos et duábus volábat.
  </p>
  <p>
    Et clamábat alter ad álterum et dicébat: «Sanctus, Sanctus, Sanctus Dóminus
    exercítuum; plena est omnis terra glória eius». Et commóta sunt
    superliminária cárdinum a voce clamántis, et domus repléta est fumo.
  </p>
  <p>
    Et dixi: «Væ mihi, quia périi! Quia vir pollútus lábiis ego sum et in médio
    pópuli pollúta lábia habéntis ego hábito et regem, Dóminum exercítuum, vidi
    óculis meis».
  </p>
  <p>
    Et volávit ad me unus de Séraphim, et in manu eius cálculus, quem fórcipe
    túlerat de altári, et tétigit os meum et dixit: «Ecce tétigit hoc lábia tua,
    et auferétur iníquitas tua, et peccátum tuum mundábitur».
  </p>
  <p>
    Et audívi vocem Dómini dicéntis: «Quem mittam? Et quis ibit nobis?». Et
    dixi: «Ecce ego, mitte me».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_8" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_9" ontouchend="cambialengua(this)">
  <p class="Summary">Videbunt omnes fines terræ salutare Dei nostri.</p>
  <p class="Areadingfrom">
    Léctio libri Isaíæ prophétæ<span class="alindcha">52, 7-10</span>
  </p>
  <p>
    Quam pulchri super montes pedes annuntiántis, prædicántis pacem,
    annuntiántis bonum, prædicántis salútem, dicéntis Sion: «Regnávit Deus
    tuus!». Vox speculatórum tuórum: levavérunt vocem, simul exsultábunt, quia
    óculo ad óculum vidébunt, cum redíerit Dóminus ad Sion.
  </p>
  <p>
    Gaudéte et exsultáte simul, desérta Ierúsalem, quia consolátus est Dóminus
    pópulum suum, redémit Ierúsalem. Nudávit Dóminus bráchium sanctum suum in
    óculis ómnium géntium; et vidébunt omnes fines terræ salutáre Dei nostri.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_10" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_11" ontouchend="cambialengua(this)">
  <p class="Summary">
    Unxit me Dóminus et evangelizare pauperibus misit me (cf. Lc 4, 18).
  </p>
  <p class="Areadingfrom">
    Léctio libri Isaíæ prophétæ<span class="alindcha">61, 1-3a</span>
  </p>
  <p>
    Spíritus Dómini Dei super me, eo quod únxerit Dóminus me; ad annuntiándum
    læta mansuétis misit me, ut medérer contrítis corde et prædicárem captívis
    liberatiónem et clausis apertiónem; ut prædicárem annum placábilem Dómino et
    diem ultiónis Deo nostro; ut consolárer omnes lugéntes, ut pónerem
    lugéntibus Sion et darem eis corónam pro cínere, óleum gáudii pro luctu,
    pállium laudis pro spíritu mæróris.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_12" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_13" ontouchend="cambialengua(this)">
  <p class="Summary">Ad quoscunque mittam te, ibis.</p>
  <p class="Areadingfrom">
    Léctio libri Ieremíæ prophétæ<span class="alindcha">1, 4-9</span>
  </p>
  <p>
    Factum est verbum Dómini ad me dicens: «Priúsquam te formárem in útero, novi
    te et, ántequam exíres de vulva, sanctificávi te et prophétam géntibus dedi
    te».
  </p>
  <p>Et dixi: «Heu, Dómine Deus! Ecce néscio loqui, quia puer ego sum».</p>
  <p>
    Et dixit Dóminus ad me: «Noli dícere: «Puer sum», quóniam, ad quoscúmque
    mittam te, ibis et univérsa, quæcúmque mandávero tibi, loquéris. Ne tímeas a
    fácie eórum, quia tecum ego sum, ut éruam te», dicit Dóminus.
  </p>
  <p>
    Et misit Dóminus manum suam et tétigit os meum; et dixit Dóminus ad me:
    «Ecce dedi verba mea in ore tuo».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_14" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_15" ontouchend="cambialengua(this)">
  <p class="Summary">Speculatorum dedi te domui Israel.</p>
  <p class="Areadingfrom">
    Léctio libri Ezechiélis prophétæ<span class="alindcha">3, 16-21</span>
  </p>
  <p>In diébus illis:</p>
  <p>
    Factum est verbum Dómini ad me dicens: «Fili hóminis, speculatórem dedi te
    dómui Israel; et áudies de ore meo verbum et commonébis eos ex me. Si,
    dicénte me ad ímpium: Morte moriéris, non commonúeris eum neque locútus
    fúeris ei, ut avertátur a via sua ímpia et vivat, ipse ímpius in iniquitáte
    sua moriétur, sánguinem autem eius de manu tua requíram. Si autem tu
    commonúeris ímpium, et ille non fúerit convérsus ab impietáte sua et a via
    sua ímpia, ipse quidem in iniquitáte sua moriétur, tu autem ánimam tuam
    liberásti.
  </p>
  <p>
    Sed et si convérsus iustus a iustítia sua, fécerit iniquitátem, ponam
    offendículum coram eo; ipse moriétur, quia non commonuísti eum: in peccáto
    suo moriétur, et non erunt in memória iustítiæ eius, quas fecit; sánguinem
    vero eius de manu tua requíram.
  </p>
  <p>
    Si autem tu commonúeris iustum, ut non peccet iustus, et ille non
    peccáverit, vivens vivet, quia commonuísti eum et tu ánimam tuam liberásti».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_16" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_17" ontouchend="cambialengua(this)">
  <p class="Summary">
    Sicut visitat pastor gregem suum, sic visitabo oves meas.
  </p>
  <p class="Areadingfrom">
    Léctio libri Ezechiélis prophétæ<span class="alindcha">34, 11-16</span>
  </p>
  <p>Hæc dicit Dóminus:</p>
  <p>
    «Ecce ego ipse requíram oves meas et visitábo eas. Sicut vísitat pastor
    gregem suum in die, quando fúerit in médio óvium suárum dissipatárum, sic
    visitábo oves meas et liberábo eas de ómnibus locis, in quibus dispérsæ
    fúerant in die nubis et calíginis. Et edúcam eas de pópulis et congregábo
    eas de terris et indúcam eas in terram suam et pascam eas in móntibus
    Israel, in rivis et in cunctis sédibus terræ. In páscuis ubérrimis pascam
    eas, et in móntibus excélsis Israel erunt páscua eárum; ibi requiéscent in
    herbis viréntibus et in páscuis pínguibus pascéntur super montes Israel.
  </p>
  <p>
    Ego pascam oves meas et ego eas accubáre fáciam, dicit Dóminus Deus. Quod
    períerat, requíram et, quod eiéctum erat, redúcam et, quod confráctum
    fúerat, alligábo et, quod infírmum erat, consolidábo et, quod pingue et
    forte, custódiam et pascam illas in iudício».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_18" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_19" ontouchend="cambialengua(this)">
  <p class="Summary">Ecce convertimur ad gentes.</p>
  <p class="Areadingfrom">
    Léctio Actuum Apostolórum<span class="alindcha">13, 46-49</span>
  </p>
  <p>In diébus illis: Paulus et Bárnabas dixérunt Iudæis:</p>
  <p>
    «Vobis oportébat primum loqui verbum Dei; sed quóniam repéllitis illud et
    indígnos vos iudicátis ætérnæ vitæ, ecce convértimur ad gentes. Sic enim
    præcépit nobis Dóminus: “Pósui te in lumen géntium, ut sis in salútem usque
    ad extrémum terræ”».
  </p>
  <p>
    Audiéntes autem gentes gaudébant et glorificábant verbum Dómini, et
    credidérunt, quotquot erant præordináti ad vitam ætérnam; ferebátur autem
    verbum Dómini per univérsam regiónem.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_20" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_21" ontouchend="cambialengua(this)">
  <p class="Summary">
    Attendite vobis et universo gregi,<br />in quo vos Spiritus Sanctus posuit
    episcopos, pascere Ecclesiam Dei.
  </p>
  <p class="Areadingfrom">
    Léctio Actuum Apostolórum<span class="alindcha">20, 17-18a. 28-32. 36</span>
  </p>
  <p>In diébus illis:</p>
  <p>A Miléto mittens Ephesum convocávit Paulus presbýteros Ecclésiæ.</p>
  <p>
    Qui cum veníssent ad eum, dixit eis: «Atténdite vobis et univérso gregi, in
    quo vos Spíritus Sanctus pósuit epíscopos, páscere Ecclésiam Dei, quam
    acquisívit sánguine suo. Ego scio quóniam intrábunt post discessiónem meam
    lupi graves in vos non parcéntes gregi; et ex vobis ipsis exsúrgent viri
    loquéntes pervérsa, ut ábstrahant discípulos post se.
  </p>
  <p>
    Propter quod vigiláte, memória retinéntes quóniam per triénnium nocte et die
    non cessávi cum lácrimis monens unumquémque vestrum. Et nunc comméndo vos
    Deo et verbo grátiæ ipsíus, qui potens est ædificáre et dare hereditátem in
    sanctificátis ómnibus».
  </p>
  <p>Et cum hæc dixísset, pósitis génibus suis, cum ómnibus illis orávit.</p>
  <p class="TheWordoftheLord">Verbum Dómini.</p>
</div>
<div class="latin hijo hijo_22" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_23" ontouchend="cambialengua(this)">
  <p class="Summary">Lumen annuntiaturus est Christus populo et gentibus.</p>
  <p class="Areadingfrom">
    Léctio Actuum Apostolórum<span class="alindcha">26, 19-23</span>
  </p>
  <p>In diébus illis: Paulus dixit:</p>
  <p>
    «Rex Agríppa, non fui incrédulus cæléstis visiónis, sed his, qui sunt
    Damásci primum et Hierosólymis, et in omnem regiónem Iudææ et géntibus
    annuntiábam, ut pæniténtiam ágerent et converteréntur ad Deum digna
    pæniténtiæ ópera faciéntes. Hac ex causa me Iudæi, cum essem in templo
    comprehénsum, tentábant interfícere.
  </p>
  <p>
    Auxílium ígitur assecútus a Deo usque in hodiérnum diem sto testíficans
    minóri atque maióri, nihil extra dicens quam ea, quæ Prophétæ sunt locúti
    futúra esse et Móyses: si passíbilis Christus, si primus ex resurrectióne
    mortuórum lumen annuntiatúrus est pópulo et géntibus».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_24" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_25" ontouchend="cambialengua(this)">
  <p class="ReadingGospelTitle">
    <span class="alindcha">15, 1-2a et 5. 7-8. 11 (: cf. 5a)</span>
  </p>
</div>
<div class="latin hijo hijo_26" ontouchend="cambialengua(this)">
  <span class="red">R/. </span>Tu es, Dómine, pars hereditátis meæ.
</div>
<div class="latin hijo hijo_27" ontouchend="cambialengua(this)">
  Consérva me, Deus, quóniam sperávi in te.<br />Dixi Dómino: «Dóminus meus es
  tu».<br />Dóminus pars hereditátis meæ et cálicis mei:<br />tu es qui détines
  sortem meam.
</div>
<div class="latin hijo hijo_28" ontouchend="cambialengua(this)">
  <span class="red">R/. </span>Tu es, Dómine, pars hereditátis meæ.
</div>
<div class="latin hijo hijo_29" ontouchend="cambialengua(this)">
  Benedícam Dóminum qui tríbuit mihi intelléctum;<br />ínsuper et in nóctibus
  erudiérunt me renes mei.<br />Proponébam Dóminum in conspéctu meo semper,<br />quóniam
  a dextris est mihi, non commovébor.
</div>
<div class="latin hijo hijo_30" ontouchend="cambialengua(this)">
  <span class="red">R/. </span>Tu es, Dómine, pars hereditátis meæ.
</div>
<div class="latin hijo hijo_31" ontouchend="cambialengua(this)">
  Notas mihi fácies vias vitæ,<br />plenitúdinem lætítiæ cum vultu tuo,<br />delectatiónes
  in déxtera tua usque in finem.
</div>
<div class="latin hijo hijo_32" ontouchend="cambialengua(this)">
  <span class="red">R/. </span>Tu es, Dómine, pars hereditátis meæ.
</div>
<div class="latin hijo hijo_33" ontouchend="cambialengua(this)">
  <p class="ReadingGospelTitle">
    <span class="alindcha">Ps 22, 1-3a. 3b-4. 5. 6 (: 1)</span>
  </p>
</div>
<div class="latin hijo hijo_34" ontouchend="cambialengua(this)">
  <span class="red">R/. </span>Dóminus pascit me, et nihil mihi déerit.
</div>
<div class="latin hijo hijo_35" ontouchend="cambialengua(this)">
  Dóminus pascit me, et nihil mihi déerit:<br />in páscuis viréntibus me
  collocávit,<br />super aquas quiétis edúxit me,<br />ánimam meam refécit.
</div>
<div class="latin hijo hijo_36" ontouchend="cambialengua(this)">
  <span class="red">R/. </span>Dóminus pascit me, et nihil mihi déerit.
</div>
<div class="latin hijo hijo_37" ontouchend="cambialengua(this)">
  Dedúxit me super sémitas iustítiæ propter nomen suum.<br />Nam et si
  ambulávero in valle umbræ mortis,<br />non timébo mala, quóniam tu mecum
  es.<br />Virga tua et báculus tuus<br />ipsa me consoláta sunt.
</div>
<div class="latin hijo hijo_38" ontouchend="cambialengua(this)">
  <span class="red">R/. </span>Dóminus pascit me, et nihil mihi déerit.
</div>
<div class="latin hijo hijo_39" ontouchend="cambialengua(this)">
  Parásti in conspéctu meo mensam<br />advérsus eos qui tríbulant me;<br />impinguásti
  in óleo caput meum,<br />et calix meus redúndat.
</div>
<div class="latin hijo hijo_40" ontouchend="cambialengua(this)">
  <span class="red">R/. </span>Dóminus pascit me, et nihil mihi déerit.
</div>
<div class="latin hijo hijo_41" ontouchend="cambialengua(this)">
  Etenim benígnitas et misericórdia subsequéntur me<br />ómnibus diébus vitæ
  meæ,<br />et inhabitábo in domo Dómini<br />in longitúdinem diérum.
</div>
<div class="latin hijo hijo_42" ontouchend="cambialengua(this)">
  <span class="red">R/. </span>Dóminus pascit me, et nihil mihi déerit.
</div>
<div class="latin hijo hijo_43" ontouchend="cambialengua(this)">
  <p class="ReadingGospelTitle">
    <span class="alindcha">Ps 39, 2 et 4ab. 7-8a. 8b-9. 10 (: cf. 8a et 9a)</span>
  </p>
</div>
<div class="latin hijo hijo_44" ontouchend="cambialengua(this)">
  <span class="red">R/. </span>Ecce vénio, Dómine, ut fáciam voluntátem tuam.
</div>
<div class="latin hijo hijo_45" ontouchend="cambialengua(this)">
  Exspéctans exspectávi Dóminum,<br />et inténdit mihi.<br />Et immísit in os
  meum cánticum novum,<br />carmen Deo nostro.
</div>
<div class="latin hijo hijo_46" ontouchend="cambialengua(this)">
  <span class="red">R/. </span>Ecce vénio, Dómine, ut fáciam voluntátem tuam.
</div>
<div class="latin hijo hijo_47" ontouchend="cambialengua(this)">
  Sacrifícium et oblatiónem noluísti,<br />aures autem fodísti mihi.<br />Holocáustum
  et pro peccáto non postulásti,<br />tunc dixi: «Ecce vénio».
</div>
<div class="latin hijo hijo_48" ontouchend="cambialengua(this)">
  <span class="red">R/. </span>Ecce vénio, Dómine, ut fáciam voluntátem tuam.
</div>
<div class="latin hijo hijo_49" ontouchend="cambialengua(this)">
  «In volúmine libri scriptum est de me<br />fácere voluntátem tuam.<br />Deus
  meus, vólui,<br />et lex tua in præcórdiis meis».
</div>
<div class="latin hijo hijo_50" ontouchend="cambialengua(this)">
  <span class="red">R/. </span>Ecce vénio, Dómine, ut fáciam voluntátem tuam.
</div>
<div class="latin hijo hijo_51" ontouchend="cambialengua(this)">
  Annuntiávi iustítiam tuam in ecclésia magna;<br />ecce lábia mea non
  prohibébo, Dómine, tu scisti.
</div>
<div class="latin hijo hijo_52" ontouchend="cambialengua(this)">
  <span class="red">R/. </span>Ecce vénio, Dómine, ut fáciam voluntátem tuam.
</div>
<div class="latin hijo hijo_53" ontouchend="cambialengua(this)">
  <p class="ReadingGospelTitle">
    <span class="alindcha">Ps 88, 2-3. 4-5. 21-22. 25 et 27 (: cf. 2a)</span>
  </p>
</div>
<div class="latin hijo hijo_54" ontouchend="cambialengua(this)">
  <span class="red">R/. </span>Misericórdias tuas, Dómine, in ætérnum cantábo.
</div>
<div class="latin hijo hijo_55" ontouchend="cambialengua(this)">
  Misericórdias Dómini in ætérnum cantábo,<br />in generatiónem et
  generatiónem<br />annuntiábo veritátem tuam in ore meo.<br />Quóniam dixísti:
  «In ætérnum misericórdia ædificábitur»,<br />in cælis firmábitur véritas tua.
</div>
<div class="latin hijo hijo_56" ontouchend="cambialengua(this)">
  <span class="red">R/. </span>Misericórdias tuas, Dómine, in ætérnum cantábo.
</div>
<div class="latin hijo hijo_57" ontouchend="cambialengua(this)">
  Dispósui testaméntum elécto meo,<br />iurávi David servo meo:<br />Usque in
  ætérnum confirmábo semen tuum,<br />et ædificábo in generatiónem et
  generatiónem sedem tuam.
</div>
<div class="latin hijo hijo_58" ontouchend="cambialengua(this)">
  <span class="red">R/. </span>Misericórdias tuas, Dómine, in ætérnum cantábo.
</div>
<div class="latin hijo hijo_59" ontouchend="cambialengua(this)">
  Invéni David servum meum;<br />óleo sancto meo unxi eum.<br />Manus enim mea
  firma erit cum eo,<br />et bráchium meum confortábit eum.
</div>
<div class="latin hijo hijo_60" ontouchend="cambialengua(this)">
  <span class="red">R/. </span>Misericórdias tuas, Dómine, in ætérnum cantábo.
</div>
<div class="latin hijo hijo_61" ontouchend="cambialengua(this)">
  Et véritas mea et misericórdia mea cum ipso<br />et in nómine meo exaltábitur
  cornu eius.<br />Ipse invocábit me: Pater meus es tu,<br />Deus meus et
  refúgium salútis meæ.
</div>
<div class="latin hijo hijo_62" ontouchend="cambialengua(this)">
  <span class="red">R/. </span>Misericórdias tuas, Dómine, in ætérnum cantábo.
</div>
<div class="latin hijo hijo_63" ontouchend="cambialengua(this)">
  <p class="ReadingGospelTitle">
    <span class="alindcha">Ps 95, 1-2a. 2b-3. 7-8a. 10 (: 3)</span>
  </p>
</div>
<div class="latin hijo hijo_64" ontouchend="cambialengua(this)">
  <span class="red">R/. </span>Annuntiáte in ómnibus pópulis mirabília Dómini.
</div>
<div class="latin hijo hijo_65" ontouchend="cambialengua(this)">
  Cantáte Dómino cánticum novum,<br />cantáte Dómino, omnis terra.<br />Cantáte
  Dómino, benedícite nómini eius
</div>
<div class="latin hijo hijo_66" ontouchend="cambialengua(this)">
  <span class="red">R/. </span>Annuntiáte in ómnibus pópulis mirabília Dómini.
</div>
<div class="latin hijo hijo_67" ontouchend="cambialengua(this)">
  Annuntiáte de die in diem salutáre eius.<br />Annuntiáte inter gentes glóriam
  eius,<br />in ómnibus pópulis mirabília eius.
</div>
<div class="latin hijo hijo_68" ontouchend="cambialengua(this)">
  <span class="red">R/. </span>Annuntiáte in ómnibus pópulis mirabília Dómini.
</div>
<div class="latin hijo hijo_69" ontouchend="cambialengua(this)">
  Afférte Dómino, famíliæ populórum,<br />afférte Dómino glóriam et
  poténtiam,<br />afférte Dómino glóriam nóminis eius.
</div>
<div class="latin hijo hijo_70" ontouchend="cambialengua(this)">
  <span class="red">R/. </span>Annuntiáte in ómnibus pópulis mirabília Dómini.
</div>
<div class="latin hijo hijo_71" ontouchend="cambialengua(this)">
  Dícite in géntibus: «Dóminus regnávit».<br />Etenim corréxit orbem terræ qui
  non commovébitur;<br />iudicábit pópulos in æquitáte.
</div>
<div class="latin hijo hijo_72" ontouchend="cambialengua(this)">
  <span class="red">R/. </span>Annuntiáte in ómnibus pópulis mirabília Dómini.
</div>
<div class="latin hijo hijo_73" ontouchend="cambialengua(this)">
  <p class="ReadingGospelTitle">
    <span class="alindcha">Ps 105, 19-20. 21-22. 23 (: 4a)</span>
  </p>
</div>
<div class="latin hijo hijo_74" ontouchend="cambialengua(this)">
  <span class="red">R/. </span>Meménto nostri, Dómine, in beneplácito pópuli
  tui.
</div>
<div class="latin hijo hijo_75" ontouchend="cambialengua(this)">
  Et fecérunt vítulum in Horeb,<br />et adoravérunt scúlptile;<br />et
  mutavérunt glóriam suam<br />in similitúdinem tauri comedéntis fenum.
</div>
<div class="latin hijo hijo_76" ontouchend="cambialengua(this)">
  <span class="red">R/. </span>Meménto nostri, Dómine, in beneplácito pópuli
  tui.
</div>
<div class="latin hijo hijo_77" ontouchend="cambialengua(this)">
  Oblíti sunt Deum, qui salvávit eos,<br />qui fecit magnália in Ægýpto,<br />mirabília
  in terra Cham,<br />terribília in Mari Rubro.
</div>
<div class="latin hijo hijo_78" ontouchend="cambialengua(this)">
  <span class="red">R/. </span>Meménto nostri, Dómine, in beneplácito pópuli
  tui.
</div>
<div class="latin hijo hijo_79" ontouchend="cambialengua(this)">
  Et dixit quia dispérderet eos,<br />nisi affuísset Móyses eléctus eius:<br />Stetit
  in confractióne in conspéctu eius,<br />ut avérteret iram eius ne destrúeret
  eos.
</div>
<div class="latin hijo hijo_80" ontouchend="cambialengua(this)">
  <span class="red">R/. </span>Meménto nostri, Dómine, in beneplácito pópuli
  tui.
</div>
<div class="latin hijo hijo_81" ontouchend="cambialengua(this)">
  <p class="ReadingGospelTitle">
    <span class="alindcha">Ps 109, 1. 2. 3. 4 (: 4b)</span>
  </p>
</div>
<div class="latin hijo hijo_82" ontouchend="cambialengua(this)">
  <span class="red">R/. </span>Tu es sacérdos in ætérnum, secúndum órdinem
  Melchísedech.
</div>
<div class="latin hijo hijo_83" ontouchend="cambialengua(this)">
  Díxit Dóminus Dómino meo: «Sede a dextris meis,<br />donec ponam inimícos tuos
  scabéllum pedum tuórum».
</div>
<div class="latin hijo hijo_84" ontouchend="cambialengua(this)">
  <span class="red">R/. </span>Tu es sacérdos in ætérnum, secúndum órdinem
  Melchísedech.
</div>
<div class="latin hijo hijo_85" ontouchend="cambialengua(this)">
  Virgam poténtiæ tuæ emíttet Dóminus ex Sion:<br />domináre in médio inimicórum
  tuórum.
</div>
<div class="latin hijo hijo_86" ontouchend="cambialengua(this)">
  <span class="red">R/. </span>Tu es sacérdos in ætérnum, secúndum órdinem
  Melchísedech.
</div>
<div class="latin hijo hijo_87" ontouchend="cambialengua(this)">
  Tecum principátus in die virtútis tuæ,<br />in splendóribus sanctis,<br />ex
  útero matutíni velut rorem génui te.
</div>
<div class="latin hijo hijo_88" ontouchend="cambialengua(this)">
  <span class="red">R/. </span>Tu es sacérdos in ætérnum, secúndum órdinem
  Melchísedech.
</div>
<div class="latin hijo hijo_89" ontouchend="cambialengua(this)">
  Iurávit Dóminus et non pænitébit eum:<br />«Tu es sacérdos in ætérnum secúndum
  órdinem Melchísedech».
</div>
<div class="latin hijo hijo_90" ontouchend="cambialengua(this)">
  <span class="red">R/. </span>Tu es sacérdos in ætérnum, secúndum órdinem
  Melchísedech.
</div>
<div class="latin hijo hijo_91" ontouchend="cambialengua(this)">
  <p class="ReadingGospelTitle">
    <span class="alindcha">Ps 116, 1. 2 (: Mc 16, 15)</span>
  </p>
</div>
<div class="latin hijo hijo_92" ontouchend="cambialengua(this)">
  <span class="red">R/. </span>Eúntes in mundum univérsum, prædicáte
  Evangélium.<br /><span class="red">vel: </span>Allelúia.
</div>
<div class="latin hijo hijo_93" ontouchend="cambialengua(this)">
  Laudáte Dóminum, omnes gentes,<br />collaudáte eum, omnes pópuli.
</div>
<div class="latin hijo hijo_94" ontouchend="cambialengua(this)">
  <span class="red">R/. </span>Eúntes in mundum univérsum, prædicáte
  Evangélium.<br /><span class="red">vel: </span>Allelúia.
</div>
<div class="latin hijo hijo_95" ontouchend="cambialengua(this)">
  Quóniam confirmáta est super nos misericórdia eius,<br />et véritas Dómini
  manet in ætérnum.
</div>
<div class="latin hijo hijo_96" ontouchend="cambialengua(this)">
  <span class="red">R/. </span>Eúntes in mundum univérsum, prædicáte
  Evangélium.<br /><span class="red">vel: </span>Allelúia.
</div>
<div class="latin hijo hijo_97" ontouchend="cambialengua(this)">
  <p class="Summary">Habentes donationes secundum gratiam differentes.</p>
  <p class="Areadingfrom">
    Léctio Epístolæ béati Pauli apóstoli ad Romános<span class="alindcha">12, 3-13</span>
  </p>
  <p>Fratres:</p>
  <p>
    Dico per grátiam, quæ data est mihi, ómnibus, qui sunt inter vos, non áltius
    sápere quam opórtet sápere, sed sápere ad sobrietátem, unicuíque sicut Deus
    divísit mensúram fídei.
  </p>
  <p>
    Sicut enim in uno córpore multa membra habémus, ómnia autem membra non
    eúndem actum habent, ita multi unum corpus sumus in Christo, sínguli autem
    alter alteríus membra.
  </p>
  <p>
    Habéntes autem donatiónes secúndum grátiam, quæ data est nobis, differéntes:
    sive prophetíam, secúndum ratiónem fídei; sive ministérium, in ministrándo;
    sive qui docet, in doctrína; sive qui exhortátur, in exhortándo; qui
    tríbuit, in simplicitáte; qui præest, in sollicitúdine; qui miserétur, in
    hilaritáte.
  </p>
  <p>
    Diléctio sine simulatióne. Odiéntes malum, adhæréntes bono; caritáte
    fraternitátis ínvicem diligéntes, honóre ínvicem præveniéntes, sollicitúdine
    non pigri, spíritu fervéntes, Dómino serviéntes, spe gaudéntes, in
    tribulatióne patiéntes, oratióni instántes, necessitátibus sanctórum
    communicántes, hospitalitátem sectántes.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_98" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_99" ontouchend="cambialengua(this)">
  <p class="Summary">
    Placuit Deo per stultitiam prædicationis salvos facere credentes.
  </p>
  <p class="Areadingfrom">
    Léctio Epístolæ primæ beáti Pauli apóstoli ad Corínthios<span
      class="alindcha">1, 18-25</span>
  </p>
  <p>Fratres:</p>
  <p>
    Verbum crucis pereúntibus quidem stultítia est; his autem, qui salvi fiunt,
    id est nobis, virtus Dei est.
  </p>
  <p>
    Scriptum est enim: «Perdam sapiéntiam sapiéntium et prudéntiam prudéntium
    reprobábo». Ubi sápiens? Ubi scriba? Ubi conquisítor huius sǽculi? Nonne
    stultam fecit Deus sapiéntiam huius mundi?
  </p>
  <p>
    Nam quia in Dei sapiéntia non cognóvit mundus per sapiéntiam Deum, plácuit
    Deo per stultítiam prædicatiónis salvos fácere credéntes.
  </p>
  <p>
    Quóniam et Iudæi signa petunt, et Græci sapiéntiam quærunt, nos autem
    prædicámus Christum crucifíxum, Iudæis quidem scándalum, géntibus autem
    stultítiam; ipsis autem vocátis, Iudæis atque Græcis, Christum Dei virtútem
    et Dei sapiéntiam; quia quod stultum est Dei, sapiéntius est homínibus, et,
    quod infírmum est Dei, fórtius est homínibus.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_100" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_101" ontouchend="cambialengua(this)">
  <p class="Summary">Ut ministros Christi et dispensatores mysteriorum Dei.</p>
  <p class="Areadingfrom">
    Léctio Epístolæ primæ beáti Pauli apóstoli ad Corínthios<span
      class="alindcha">4, 1-5</span>
  </p>
  <p>Fratres:</p>
  <p>
    Sic nos exístimet homo ut minístros Christi et dispensatóres mysteriórum
    Dei. Hic iam quǽritur inter dispensatóres, ut fidélis quis inveniátur. Mihi
    autem pro mínimo est, ut a vobis iúdicer aut ab humáno die. Sed neque
    meípsum iúdico; nihil enim mihi cónscius sum, sed non in hoc iustificátus
    sum. Qui autem iúdicat me, Dóminus est! Itaque nolíte ante tempus quidquam
    iudicáre, quoadúsque véniat Dóminus, qui et illuminábit abscóndita
    tenebrárum et manifestábit consília córdium; et tunc laus erit unicuíque a
    Deo.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_102" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_103" ontouchend="cambialengua(this)">
  <p class="Summary">Væ mihi est, si non evangelizavero.</p>
  <p class="Areadingfrom">
    Léctio Epístolæ primæ beáti Pauli apóstoli ad Corínthios<span
      class="alindcha">9, 16-19. 22-23</span>
  </p>
  <p>Fratres:</p>
  <p>
    Si evangelizávero, non est mihi glória; necéssitas enim mihi incúmbit. Væ
    enim mihi est, si non evangelizávero! Si enim volens hoc ago, mercédem
    hábeo; si autem invítus, dispensátio mihi crédita est. Quæ est ergo merces
    mea? Ut Evangélium prædicans sine sumptu ponam Evangélium, ut non abútar
    potestáte mea in Evangélio.
  </p>
  <p>
    Nam cum liber essem ex ómnibus, ómnium me servum feci, ut plures lucri
    fácerem. Factus sum infírmis infírmus, ut infírmos lucri fácerem; ómnibus
    ómnia factus sum, ut áliquos útique fácerem salvos. Omnia autem fácio
    propter Evangélium, ut compárticeps eius effíciar.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_104" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_105" ontouchend="cambialengua(this)">
  <p class="Summary">Idoneos nos fecit ministros Novi Testamenti.</p>
  <p class="Areadingfrom">
    Léctio Epístolæ secúndæ beáti Pauli apóstoli ad Corínthios<span
      class="alindcha">3, 1-6a</span>
  </p>
  <p>Fratres:</p>
  <p>
    Incípimus íterum nosmetípsos commendáre? Aut numquid egémus, sicut quidam,
    commendatíciis epístulis ad vos aut ex vobis?
  </p>
  <p>
    Epístula nostra vos estis, scripta in córdibus nostris, quæ scitur et
    légitur ab ómnibus homínibus; manifestáti quóniam epístula estis Christi
    ministráta a nobis, scripta non atraménto sed Spíritu Dei vivi, non in
    tábulis lapídeis sed in tábulis cordis carnálibus.
  </p>
  <p>
    Fidúciam autem talem habémus per Christum ad Deum. Non quod sufficiéntes
    simus cogitáre áliquid a nobis quasi ex nobis, sed sufficiéntia nostra ex
    Deo est, qui et idóneos nos fecit minístros Novi Testaménti, non lítteræ sed
    Spíritus: líttera enim occídit, Spíritus autem vivíficat.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_106" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_107" ontouchend="cambialengua(this)">
  <p class="Summary">
    Prædicamus Iesum Christum; nos autem servos vestros per Iesum.
  </p>
  <p class="Areadingfrom">
    Léctio Epístolæ secúndæ beáti Pauli apóstoli ad Corínthios<span
      class="alindcha">4, 1-2. 5-7</span>
  </p>
  <p>Fratres:</p>
  <p>
    Habéntes hanc ministratiónem, iuxta quod misericórdiam consecúti sumus, non
    defícimus, sed abdicávimus occúlta dedécoris non ambulántes in astútia neque
    adulterántes verbum Dei, sed in manifestatióne veritátis commendántes
    nosmetípsos ad omnem consciéntiam hóminum coram Deo.
  </p>
  <p>
    Non enim nosmetípsos prædicámus sed Iesum Christum Dóminum; nos autem servos
    vestros per Iesum. Quóniam Deus, qui dixit: «De ténebris lux splendéscat»,
    ipse illúxit in córdibus nostris ad illuminatiónem sciéntiæ claritátis Dei
    in fácie Iesu Christi.
  </p>
  <p>
    Habémus autem thesáurum istum in vasis fictílibus, ut sublímitas sit
    virtútis Dei et non ex nobis.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_108" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_109" ontouchend="cambialengua(this)">
  <p class="Summary">Dedit nobis ministerium reconciliationis.</p>
  <p class="Areadingfrom">
    Léctio Epístolæ secundæ beáti Pauli apóstoli ad Corínthios<span
      class="alindcha">5, 14-20</span>
  </p>
  <p>Fratres:</p>
  <p>
    Cáritas Christi urget nos, æstimántes, hoc, quóniam, si unus pro ómnibus
    mórtuus est, ergo omnes mórtui sunt; et pro ómnibus mórtuus est, ut et, qui
    vivunt, iam non sibi vivant, sed ei, qui pro ipsis mórtuus est et
    resurréxit. Itaque nos ex hoc néminem nóvimus secúndum carnem; et si
    cognóvimus secúndum carnem Christum, sed nunc iam non nóvimus. Si quis ergo
    in Christo, nova creatúra; vétera transiérunt, ecce, facta sunt nova.
  </p>
  <p>
    Omnia autem ex Deo, qui reconciliávit nos sibi per Christum et dedit nobis
    ministérium reconciliatiónis, quóniam quidem Deus erat in Christo mundum
    reconcílians sibi, non réputans illis delícta ipsórum; et pósuit in nobis
    verbum reconciliatiónis. Pro Christo ergo legatióne fúngimur, tamquam Deo
    exhortánte per nos. Obsecrámus pro Christo, reconciliámini Deo.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_110" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_111" ontouchend="cambialengua(this)">
  <p class="Summary">Ipse dedit quosdam apostolos, alios vero Evangelistas.</p>
  <p class="Areadingfrom">
    Léctio Epístolæ béati Pauli apóstoli ad Ephésios<span class="alindcha">4, 1-7. 11-13</span>
  </p>
  <p>Fratres:</p>
  <p>
    Obsecro vos ego, vinctus in Dómino, ut digne ambulétis vocatióne, qua vocáti
    estis, cum omni humilitáte et mansuetúdine, cum longanimitáte, supportántes
    ínvicem in caritáte, sollíciti serváre unitátem spíritus in vínculo pacis;
    unum corpus et unus Spíritus, sicut et vocáti estis in una spe vocatiónis
    vestræ; unus Dóminus, una fides, unum baptísma; unus Deus et Pater ómnium,
    qui super omnes et per ómnia et in ómnibus.
  </p>
  <p>
    Unicuíque autem nostrum data est grátia secúndum mensúram donatiónis
    Christi. Et ipse dedit quosdam quidem apóstolos, quosdam autem prophétas,
    álios vero evangelístas, álios autem pastóres et doctóres ad instructiónem
    sanctórum in opus ministérii, in ædificatiónem córporis Christi, donec
    occurrámus omnes in unitátem fídei et agnitiónis Fílii Dei, in virum
    perféctum, in mensúram ætátis plenitúdinis Christi.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_112" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_113" ontouchend="cambialengua(this)">
  <p class="Summary">
    Factus sum miníster Ecclesiæ secundum dispensationem Dei.
  </p>
  <p class="Areadingfrom">
    Léctio Epístolæ béati Pauli apóstoli ad Colossénses<span class="alindcha">1, 24-29</span>
  </p>
  <p>
    Nunc gáudeo in passiónibus pro vobis et adímpleo, ea quæ desunt passiónum
    Christi in carne mea pro córpore eius, quod est Ecclésia, cuius factus sum
    ego miníster secúndum dispensatiónem Dei, quæ data est mihi in vos, ut
    ímpleam verbum Dei; mystérium, quod abscónditum fuit a sǽculis et
    generatiónibus, nunc autem manifestátum est sanctis eius, quibus vóluit Deus
    notas fácere divítias glóriæ mystérii huius in géntibus, quod est Christus
    in vobis, spes glóriæ; quem nos annuntiámus, commonéntes omnem hóminem et
    docéntes omnem hóminem in omni sapiéntia, ut exhibeámus omnem hóminem
    perféctum in Christo; ad quod et labóro certándo secúndum operatiónem eius,
    quæ operátur in me in virtúte.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_114" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_115" ontouchend="cambialengua(this)">
  <p class="Summary">
    Volebamus tradere non solum Evangelium, sed etiam animas nostras.
  </p>
  <p class="Areadingfrom">
    Léctio Epístolæ primæ beáti Pauli apóstoli ad Thessalonicénses<span
      class="alindcha">2, 2b-8</span>
  </p>
  <p>Fratres:</p>
  <p>
    Fidúciam habúimus in Deo nostro loqui ad vos Evangélium Dei in multa
    sollicitúdine. Exhortátio enim nostra non ex erróre neque ex immundítia
    neque in dolo, sed sicut probáti sumus a Deo, ut crederétur nobis
    Evangélium, ita lóquimur non quasi homínibus placéntes, sed Deo, qui probat
    corda nostra.
  </p>
  <p>
    Neque enim aliquándo fúimus in sermóne adulatiónis, sicut scitis, neque sub
    prætéxtu avarítiæ, Deus testis, nec quæréntes ab homínibus glóriam, neque a
    vobis neque ab áliis; cum possémus óneri esse ut Christi apóstoli, sed facti
    sumus párvuli in médio vestrum, tamquam si nutrix fóveat fílios suos; ita
    desiderántes vos, cúpide volebámus trádere vobis non solum Evangélium Dei
    sed étiam ánimas nostras, quóniam caríssimi nobis facti estis.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_116" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_117" ontouchend="cambialengua(this)">
  <p class="Summary">Bonum depositum custodi per Spiritum Sanctum.</p>
  <p class="Areadingfrom">
    Léctio Epístolæ secúndæ beáti Pauli apóstoli ad Timótheum<span
      class="alindcha">1, 13-14; 2, 1-3</span>
  </p>
  <p>Caríssime:</p>
  <p>
    Formam habe sanórum verbórum, quæ a me audísti, in fide et dilectióne, quæ
    sunt in Christo Iesu; bonum depósitum custódi per Spíritum Sanctum, qui
    hábitat in nobis.
  </p>
  <p>
    Tu ergo, fili mi, confortáre in grátia, quæ est in Christo Iesu; et quæ
    audísti a me per multos testes, hæc comménda fidélibus homínibus, qui idónei
    erunt et álios docére. Collabóra sicut bonus miles Christi Iesu.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_118" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_119" ontouchend="cambialengua(this)">
  <p class="Summary">Opus fac Evangelistæ, ministerium tuum imple.</p>
  <p class="Areadingfrom">
    Léctio Epístolæ secúndæ beáti Pauli apóstoli ad Timótheum<span
      class="alindcha">4, 1-5</span>
  </p>
  <p>Caríssime:</p>
  <p>
    Testíficor coram Deo et Christo Iesu, qui iudicatúrus est vivos ac mórtuos,
    per advéntum ipsíus et regnum eius: prædica verbum, insta opportúne,
    importúne, árgue, íncrepa, óbsecra in omni longanimitáte et doctrína. Erit
    enim tempus, cum sanam doctrínam non sustinébunt, sed ad sua desidéria
    coacervábunt sibi magístros pruriéntes áuribus, et a veritáte quidem audítum
    avértent, ad fábulas autem converténtur. Tu vero vígila in ómnibus, labóra,
    opus fac evangelístæ, ministérium tuum imple.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_120" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_121" ontouchend="cambialengua(this)">
  <p class="Summary">Consinior et testis Christi passionum.</p>
  <p class="Areadingfrom">
    Léctio Epístolæ primæ beáti Petri apóstoli<span class="alindcha">5, 1-4</span>
  </p>
  <p>Caríssimi:</p>
  <p>
    Senióres, qui in vobis sunt, óbsecro, consénior et testis Christi passiónum,
    qui et eius, quæ in futúro revelánda est, glóriæ communicátor: Páscite, qui
    est in vobis, gregem Dei, providéntes non coácto sed spontánee secúndum
    Deum, neque turpis lucri grátia sed voluntárie, neque ut dominántes in
    cleris sed formæ facti gregis. Et cum apparúerit Princeps pastórum,
    percipiétis immarcescíbilem glóriæ coro nam.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_122" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_123" ontouchend="cambialengua(this)">
  <p class="PsalmAlleluiaTitle">
    <span class="alindcha">Mt 23, 9b. 10b</span>
  </p>
  <p class="PsalmAlleluiaVerse">
    &nbsp;<span class="red">(</span>Allelúia.<span class="red">)</span><br />Unus est Pater vester, cæléstis;<br />et Magíster vester unus est,
    Christus.<br />&nbsp;<span class="red">(</span>Allelúia.<span class="red">)</span>
  </p>
</div>
<div class="latin hijo hijo_124" ontouchend="cambialengua(this)">
  <p class="PsalmAlleluiaTitle">
    <span class="alindcha">Mt 28, 19a. 20b</span>
  </p>
  <p class="PsalmAlleluiaVerse">
    &nbsp;<span class="red">(</span>Allelúia.<span class="red">)</span><br />Eúntes docéte omnes gentes, dicit Dóminus;<br />ego vobíscum sum
    ómnibus diébus<br />usque ad consummatiónem sǽculi.<br />&nbsp;<span
      class="red">(</span>Allelúia.<span class="red">)</span>
  </p>
</div>
<div class="latin hijo hijo_125" ontouchend="cambialengua(this)">
  <p class="PsalmAlleluiaTitle">
    <span class="alindcha">Mc 1, 17</span>
  </p>
  <p class="PsalmAlleluiaVerse">
    &nbsp;<span class="red">(</span>Allelúia.<span class="red">)</span><br />Veníte post me, dicit Dóminus,<br />et fáciam vos fíeri piscatóres
    hóminum.<br />&nbsp;<span class="red">(</span>Allelúia.<span class="red">)</span>
  </p>
</div>
<div class="latin hijo hijo_126" ontouchend="cambialengua(this)">
  <p class="PsalmAlleluiaTitle">
    <span class="alindcha">Lc 4, 18</span>
  </p>
  <p class="PsalmAlleluiaVerse">
    &nbsp;<span class="red">(</span>Allelúia.<span class="red">)</span><br />Evangelizáre paupéribus misit me, Dóminus,<br />prædicáre captívis
    remissiónem.<br />&nbsp;<span class="red">(</span>Allelúia.<span class="red">)</span>
  </p>
</div>
<div class="latin hijo hijo_127" ontouchend="cambialengua(this)">
  <p class="PsalmAlleluiaTitle">
    <span class="alindcha">Io 10, 14</span>
  </p>
  <p class="PsalmAlleluiaVerse">
    &nbsp;<span class="red">(</span>Allelúia.<span class="red">)</span><br />Ego
    sum pastor bonus, dicit Dóminus,<br />et cognósco oves meas, et cognóscunt
    me meæ.<br />&nbsp;<span class="red">(</span>Allelúia.<span class="red">)</span>
  </p>
</div>
<div class="latin hijo hijo_128" ontouchend="cambialengua(this)">
  <p class="PsalmAlleluiaTitle">
    <span class="alindcha">Io 15, 5</span>
  </p>
  <p class="PsalmAlleluiaVerse">
    &nbsp;<span class="red">(</span>Allelúia.<span class="red">)</span><br />Ego
    sum vitis, vos pálmites, dicit Dóminus;<br />qui manet in me, et ego in eo,
    hic fert fructum multum.<br />&nbsp;<span class="red">(</span>Allelúia.<span
      class="red">)</span>
  </p>
</div>
<div class="latin hijo hijo_129" ontouchend="cambialengua(this)">
  <p class="PsalmAlleluiaTitle">
    <span class="alindcha">Io 15, 15b</span>
  </p>
  <p class="PsalmAlleluiaVerse">
    &nbsp;<span class="red">(</span>Allelúia.<span class="red">)</span><br />Vos
    dixi amícos, dicit Dóminus,<br />quia ómnia quæ audívi a Patre meo nota feci
    vobis.<br />&nbsp;<span class="red">(</span>Allelúia.<span class="red">)</span>
  </p>
</div>
<div class="latin hijo hijo_130" ontouchend="cambialengua(this)">
  <p class="PsalmAlleluiaTitle">
    <span class="alindcha">2 Cor 5, 19</span>
  </p>
  <p class="PsalmAlleluiaVerse">
    &nbsp;<span class="red">(</span>Allelúia.<span class="red">)</span><br />Deus erat in Christo mundum reconcílians sibi,<br />et pósuit in
    nobis verbum reconciliatiónis.<br /><br />&nbsp;<span class="red">(</span>Allelúia.<span class="red">)</span>
  </p>
</div>
<div class="latin hijo hijo_131" ontouchend="cambialengua(this)">
  <p class="Summary">Messis quidem multa, operarii autem pauci.</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">9, 35-38</span>
  </p>
</div>
<div class="latin hijo hijo_132" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_133" ontouchend="cambialengua(this)">
  <p>In illo témpore:</p>
  <p>
    Circumíbat Iesus civitátes omnes et castélla, docens in synagógis eórum et
    prædicans Evangélium regni et curans omnem languórem et omnem infirmitátem.
    Videns autem turbas, misértus est eis, quia erant vexáti et iacéntes sicut
    oves non habéntes pastórem. Tunc dicit discípulis suis: «Messis quidem
    multa, operárii autem pauci; rogáte ergo Dóminum messis, ut mittat operários
    in messem suam».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_134" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_135" ontouchend="cambialengua(this)">
  <p class="Summary">
    Tu es Petrus, et super hanc petram ædificábo Ecclésiam meam.
  </p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">16, 13-19</span>
  </p>
</div>
<div class="latin hijo hijo_136" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_137" ontouchend="cambialengua(this)">
  <p>In illo témpore:</p>
  <p>
    Venit Iesus in partes Cæsaréæ Philíppi et interrogábat discípulos suos
    dicens: «Quem dicunt hómines esse Fílium hóminis?».
  </p>
  <p>
    At illi dixérunt: «Alii Ioánnem Baptístam, álii autem Elíam, álii vero
    Ieremíam, aut unum ex prophétis».
  </p>
  <p>Dicit illis: «Vos autem quem me esse dícitis?».</p>
  <p>Respóndens Simon Petrus dixit: «Tu es Christus, Fílius Dei vivi».</p>
  <p>
    Respóndens autem Iesus dixit ei: «Beátus es, Simon Barióna, quia caro et
    sanguis non revelávit tibi sed Pater meus, qui in cælis est. Et ego dico
    tibi: Tu es Petrus, et super hanc petram ædificábo Ecclésiam meam; et portæ
    ínferi non prævalébunt advérsum eam. Tibi dabo claves regni cælórum; et
    quodcúmque ligáveris super terram, erit ligátum in cælis, et quodcúmque
    sólveris super terram, erit solútum in cælis».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_138" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_139" ontouchend="cambialengua(this)">
  <p class="Summary">Qui maior est vestrum, erit miníster vester.</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">23, 8-12</span>
  </p>
</div>
<div class="latin hijo hijo_140" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_141" ontouchend="cambialengua(this)">
  <p>In illo témpore:</p>
  <p>Dixit Iesus ad discípulos suos:</p>
  <p>
    Vos nolíte vocári Rabbi; unus enim est Magíster vester, omnes autem vos
    fratres estis. Et Patrem nolíte vocáre vobis super terram, unus enim est
    Pater vester, cæléstis. Nec vocémini Magístri, quia Magíster vester unus
    est, Christus.
  </p>
  <p>
    Qui maior est vestrum, erit miníster vester. Qui autem se exaltáverit,
    humiliábitur; et, qui se humiliáverit, exaltábitur».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_142" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_143" ontouchend="cambialengua(this)">
  <p class="Summary">Euntes docete omnes gentes.</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">28, 16-20</span>
  </p>
</div>
<div class="latin hijo hijo_144" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_145" ontouchend="cambialengua(this)">
  <p>In illo témpore:</p>
  <p>
    Undecim discípuli abiérunt in Galilæam, in montem ubi constitúerat illis
    Iesus, et vidéntes eum adoravérunt; quidam autem dubitavérunt.
  </p>
  <p>
    Et accédens Iesus locútus est eis dicens: «Data est mihi omnis potéstas in
    cælo et in terra. Eúntes ergo docéte omnes gentes, baptizántes eos in nómine
    Patris et Fílii et Spíritus Sancti, docéntes eos serváre ómnia, quæcúmque
    mandávi vobis. Et ecce ego vobíscum sum ómnibus diébus usque ad
    consummatiónem sǽculi».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_146" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_147" ontouchend="cambialengua(this)">
  <p class="Summary">Faciam vos fieri piscatores hominum.</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Marcum<span class="alindcha">1, 14-20</span>
  </p>
</div>
<div class="latin hijo hijo_148" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_149" ontouchend="cambialengua(this)">
  <p>
    Postquam tráditus est Ioánnes, venit Iesus in Galilæam prædicans Evangélium
    Dei et dicens: «Implétum est tempus, et appropinquávit regnum Dei;
    pænitémini et crédite Evangélio».
  </p>
  <p>
    Et prætériens secus mare Galilææ vidit Simónem et Andréam fratrem Simónis
    mitténtes in mare; erant enim piscatóres. Et dixit eis Iesus: «Veníte post
    me, et fáciam vos fíeri piscatóres hóminum». Et prótinus, relíctis rétibus,
    secúti sunt eum.
  </p>
  <p>
    Et progréssus pusíllum vidit Iacóbum Zebedæi et Ioánnem fratrem eius, et
    ipsos in navi componéntes rétia, et statim vocávit illos. Et, relícto patre
    suo Zebedæo in navi cum mercennáriis, abiérunt post eum.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_150" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_151" ontouchend="cambialengua(this)">
  <p class="Summary">Prædicate Evangelium omni creaturæ.</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Marcum<span class="alindcha">16, 15-20</span>
  </p>
</div>
<div class="latin hijo hijo_152" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_153" ontouchend="cambialengua(this)">
  <p>
    [Appárens Iesus Undecim] dixit eis: «Eúntes in mundum univérsum prædicáte
    Evangélium omni creatúræ. Qui credíderit et baptizátus fúerit, salvus erit;
    qui vero non credíderit, condemnábitur. Signa autem eos, qui credíderint,
    hæc sequéntur: in nómine meo dæmónia eícient, linguis loquéntur novis,
    serpéntes tollent, et, si mortíferum quid bíberint, non eos nocébit, super
    ægrótos manus impónent, et bene habébunt».
  </p>
  <p>
    Et Dóminus quidem Iesus, postquam locútus est eis, assúmptus est in cælum et
    sedit a dextris Dei. Illi autem profécti prædicavérunt ubíque, Dómino
    cooperánte et sermónem confirmánte, sequéntibus signis.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_154" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_155" ontouchend="cambialengua(this)">
  <p class="Summary">In verbo tuo laxabo retia.</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">5, 1-11</span>
  </p>
</div>
<div class="latin hijo hijo_156" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_157" ontouchend="cambialengua(this)">
  <p>In illo témpore:</p>
  <p>
    Cum turba urgéret Iesum et audíret verbum Dei, et ipse stabat secus stagnum
    Genésareth et vidit duas naves stantes secus stagnum; piscatóres autem
    descénderant de illis et lavábant rétia. Ascéndens autem in unam navem, quæ
    erat Simónis, rogávit eum a terra redúcere pusíllum; et sedens docébat de
    navícula turbas.
  </p>
  <p>
    Ut cessávit autem loqui, dixit ad Simónem: «Duc in altum et laxáte rétia
    vestra in captúram».
  </p>
  <p>
    Et respóndens Simon dixit: «Præcéptor, per totam noctem laborántes nihil
    cépimus; in verbo autem tuo laxábo rétia».
  </p>
  <p>
    Et cum hoc fecíssent, conclusérunt píscium multitúdinem copiósam;
    rumpebántur autem rétia eórum. Et annuérunt sóciis, qui erant in ália navi,
    ut venírent et adiuvárent eos; et venérunt et implevérunt ambas navículas,
    ita ut mergeréntur.
  </p>
  <p>
    Quod cum vidéret Simon Petrus, prócidit ad génua Iesu dicens: «Exi a me,
    quia homo peccátor sum, Dómine». Stupor enim circumdéderat eum et omnes, qui
    cum illo erant, in captúra píscium, quos céperant; simíliter autem et
    Iacóbum et Ioánnem, fílios Zebedæi, qui erant sócii Simónis.
  </p>
  <p>
    Et ait ad Simónem Iesus: «Noli timére; ex hoc iam hómines eris cápiens».
  </p>
  <p>Et subdúctis ad terram návibus, relíctis ómnibus, secúti sunt illum.</p>
  <p class="TheWordoftheLord">Verbum Dómini.</p>
</div>
<div class="latin hijo hijo_158" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_159" ontouchend="cambialengua(this)">
  <p class="Summary">Messis quidem multa, operarii autem pauci.</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">10, 1-9</span>
  </p>
</div>
<div class="latin hijo hijo_160" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_161" ontouchend="cambialengua(this)">
  <p>In illo témpore:</p>
  <p>
    Designávit Dóminus álios septuagínta duos et misit illos binos ante fáciem
    suam in omnem civitátem et locum, quo erat ipse ventúrus. Et dicébat illis:
  </p>
  <p>
    «Messis quidem multa, operárii autem pauci; rogáte ergo Dóminum messis, ut
    mittat operários in messem suam. Ite; ecce ego mitto vos sicut agnos inter
    lupos. Nolíte portáre sácculum neque peram neque calceaménta et néminem per
    viam salutavéritis.
  </p>
  <p>
    In quamcúmque domum intravéritis, primum dícite: “Pax huic dómui”. Et si ibi
    fúerit fílius pacis, requiéscet super illam pax vestra; sin autem, ad vos
    revertétur. In eádem autem domo manéte edéntes et bibéntes, quæ apud illos
    sunt: dignus enim est operárius mercéde sua. Nolíte transíre de domo in
    domum. Et in quamcúmque civitátem intravéritis, et suscéperint vos,
    manducáte, quæ apponúntur vobis, et curáte infírmos, qui in illa sunt, et
    dícite illis: “Appropinquávit in vos regnum Dei”.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_162" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_163" ontouchend="cambialengua(this)">
  <p class="Summary">Dispono vobis, sicut disposuit mihi Pater meus regnum.</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">22, 24-30</span>
  </p>
</div>
<div class="latin hijo hijo_164" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_165" ontouchend="cambialengua(this)">
  <p>In illo témpore:</p>
  <p>Facta est conténtio inter apostolos, quis eórum viderétur esse maior.</p>
  <p>
    Dixit autem eis: «Reges géntium dominántur eórum; et, qui potestátem habent
    super eos, benéfici vocántur. Vos autem non sic, sed qui maior est in vobis,
    fiat sicut iúnior; et, qui præcéssor est, sicut ministrátor. Nam quis maior
    est: qui recúmbit, an qui minístrat? Nonne qui recúmbit? Ego autem in médio
    vestrum sum, sicut qui minístrat.
  </p>
  <p>
    Vos autem estis, qui permansístis mecum in tentatiónibus meis; et ego
    dispóno vobis, sicut dispósuit mihi Pater meus regnum, ut edátis et bibátis
    super mensam meam in regno meo et sedeátis super thronos iudicántes duódecim
    tribus Israel.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_166" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_167" ontouchend="cambialengua(this)">
  <p class="Summary">Bonus pastor animam suam ponit pro ovibus.</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Ioánnem<span class="alindcha">10, 11-16</span>
  </p>
</div>
<div class="latin hijo hijo_168" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_169" ontouchend="cambialengua(this)">
  <p>In illo témpore:</p>
  <p>
    Dixit Iesus: «Ego sum pastor bonus; bonus pastor ánimam suam ponit pro
    óvibus; mercennárius et, qui non est pastor, cuius non sunt oves própriæ,
    videt lupum veniéntem et dimíttit oves et fugit — ​et lupus rapit eas et
    dispérgit — ​quia mercennárius est et non pértinet ad eum de óvibus.
  </p>
  <p>
    «Ego sum pastor bonus et cognósco meas, et cognóscunt me meæ, sicut
    cognóscit me Pater, et ego cognósco Patrem; et ánimam meam pono pro óvibus.
  </p>
  <p>
    «Et álias oves hábeo, quæ non sunt ex hoc ovíli, et illas opórtet me
    addúcere, et vocem meam áudient et fient unus grex, unus pastor».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_170" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_171" ontouchend="cambialengua(this)">
  <p class="Summary">Non vos me elegistis, sed ego elegi vos.</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Ioánnem<span class="alindcha">15, 9-17</span>
  </p>
</div>
<div class="latin hijo hijo_172" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_173" ontouchend="cambialengua(this)">
  <p>In illo témpore: Dixit Iesus discípulis suis:</p>
  <p>
    «Sicut diléxit me Pater, et ego diléxi vos; manéte in dilectióne mea. Si
    præcépta mea servavéritis, manébitis in dilectióne mea, sicut ego Patris mei
    præcépta servávi et máneo in eius dilectióne.
  </p>
  <p>
    Hæc locútus sum vobis, ut gáudium meum in vobis sit, et gáudium vestrum
    impleátur.
  </p>
  <p>
    Hoc est præcéptum meum, ut diligátis ínvicem, sicut diléxi vos; maiórem hac
    dilectiónem nemo habet, ut ánimam suam quis ponat pro amícis suis.
  </p>
  <p>
    Vos amíci mei estis, si fecéritis, quæ ego præcípio vobis. Iam non dico vos
    servos, quia servus nescit quid facit dóminus eius; vos autem dixi amícos,
    quia ómnia, quæ audívi a Patre meo, nota feci vobis.
  </p>
  <p>
    Non vos me elegístis, sed ego elégi vos et pósui vos, ut vos eátis et
    fructum afferátis, et fructus vester máneat, ut quodcúmque petiéritis Patrem
    in nómine meo, det vobis. Hæc mando vobis, ut diligátis ínvicem».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_174" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_175" ontouchend="cambialengua(this)">
  <p class="Summary">Pasce agnos meos, pasce oves meas.</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Ioánnem<span class="alindcha">21, 15-17</span>
  </p>
</div>
<div class="latin hijo hijo_176" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_177" ontouchend="cambialengua(this)">
  <p>
    Cum [manifestásset se Iesus discípulis suis et] prandísset cum eis, dicit
    Simóni Petro Iesus: «Simon Ioánnis, díligis me plus his?».
  </p>
  <p>Dicit ei: «Etiam, Dómine, tu scis quia amo te».</p>
  <p>Dicit ei: «Pasce agnos meos».</p>
  <p>Dicit ei íterum secúndo: «Simon Ioánnis, díligis me?».</p>
  <p>Ait illi: «Etiam, Dómine, tu scis quia amo te».</p>
  <p>Dicit ei: «Pasce oves meas».</p>
  <p>Dicit ei tértio: «Simon Ioánnis, amas me?».</p>
  <p>
    Contristátus est Petrus quia dixit ei tértio: «Amas me?», et dicit ei:
    «Dómine, tu ómnia scis, tu cognóscis quia amo te».
  </p>
  <p>Dicit ei: «Pasce oves meas».</p>
  <p class="TheWordoftheLord">Verbum Dómini.</p>
</div>
<div class="latin hijo hijo_178" ontouchend="cambialengua(this)">
  <span class="red">R/. </span>Laus tibi, Christe.
</div>
