<div class="latin hijo hijo_1" ontouchend="cambialengua(this)">
  <h2>Tempus «per annum»<br />Domenica XXXII</h2>
</div>
<div class="latin hijo hijo_2" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Sapientia invenitur ab his qui quærunt illam</p>
  <p class="Areadingfrom">
    Léctio libri Sapiéntiæ<span class="alindcha">6, 12-16</span>
  </p>
  <p>
    Clara est et, quæ numquam marcéscit, sapiéntia; et fácile vidétur ab his,
    qui díligunt eam, et invenítur ab his, qui quærunt illam. Præóccupat, qui
    eam concupíscunt, ut prior se osténdat illis.
  </p>
  <p>
    Qui de luce vigiláverit ad illam, non laborábit, assidéntem enim illam
    fóribus suis invéniet. Cogitáre ergo de illa sensus est consummátio; et, qui
    vigiláverit propter illam, cito secúrus erit.
  </p>
  <p>
    Quóniam dignos se ipsa círcuit quærens et in viis osténdit se illis
    hiláriter et in omni providéntia occúrrit illis.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_3" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_4" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 62, 2abc. 2d-4. 5-6. 7-8 (: 2b)</span>
  </p>
</div>
<div class="latin hijo hijo_5" ontouchend="cambialengua(this)">
  <span class="red">R/. </span>Sitívit in te ánima mea, Dómine, Deus meus.
</div>
<div class="latin hijo hijo_6" ontouchend="cambialengua(this)">
  Deus, Deus meus es tu, ad te de luce vígilo.<br />Sitívit in te ánima mea,<br />te
  desiderávit caro mea.
</div>
<div class="latin hijo hijo_7" ontouchend="cambialengua(this)">
  <span class="red">R/. </span>Sitívit in te ánima mea, Dómine, Deus meus.
</div>
<div class="latin hijo hijo_8" ontouchend="cambialengua(this)">
  In terra desérta et árida et inaquósa,<br />sic in sancto appárui tibi,<br />ut
  vidérem virtútem tuam et glóriam tuam.<br />Quóniam mélior est misericórdia
  tua super vitas,<br />lábia mea laudábunt te.
</div>
<div class="latin hijo hijo_9" ontouchend="cambialengua(this)">
  <span class="red">R/. </span>Sitívit in te ánima mea, Dómine, Deus meus.
</div>
<div class="latin hijo hijo_10" ontouchend="cambialengua(this)">
  Sic benedícam te in vita mea,<br />et in nómine tuo levábo manus meas.<br />Sicut
  ádipe et pinguédine repleátur ánima mea,<br />et lábiis exsultatiónis laudábit
  os meum.
</div>
<div class="latin hijo hijo_11" ontouchend="cambialengua(this)">
  <span class="red">R/. </span>Sitívit in te ánima mea, Dómine, Deus meus.
</div>
<div class="latin hijo hijo_12" ontouchend="cambialengua(this)">
  Quia fuísti adiútor meus,<br />et in velaménto alárum tuárum exsultábo.<br />Adhǽsit
  ánima mea post te,<br />me suscépit déxtera tua.
</div>
<div class="latin hijo hijo_13" ontouchend="cambialengua(this)">
  <span class="red">R/. </span>Sitívit in te ánima mea, Dómine, Deus meus.
</div>
<div class="latin hijo hijo_14" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">Deus eos, qui dormierunt, per Iesum adducet cum eo</p>
  <p class="Areadingfrom">
    Léctio Epístolæ primæ beáti Pauli apóstoli ad Thessalonicénses<span
      class="alindcha">4, 13-18</span>
  </p>
  <p>
    Nólumus vos ignoráre, fratres, de dormiéntibus, ut non contristémini sicut
    et céteri, qui spem non habent. Si enim crédimus quod Iesus mórtuus est et
    resurréxit, ita et Deus eos, qui dormiérunt, per Iesum addúcet cum eo.
  </p>
  <p>
    Hoc enim vobis dícimus in verbo Dómini, quia nos, qui vívimus, qui
    relínquimur in advéntum Dómini, non præveniémus eos, qui dormiérunt; quóniam
    ipse Dóminus in iussu, in voce archángeli et in tuba Dei descéndet de cælo,
    et mórtui, qui in Christo sunt, resúrgent primi; deínde nos, qui vívimus,
    qui relínquimur, simul rapiémur cum illis in núbibus óbviam Dómino in áera,
    et sic semper cum Dómino érimus.
  </p>
  <p>Itaque consolámini ínvicem in verbis istis.</p>
  <p class="TheWordoftheLord">Verbum Dómini.</p>
</div>
<div class="latin hijo hijo_15" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">Deus eos, qui dormierunt, per Iesum adducet cum eo</p>
  <p class="Areadingfrom">
    Léctio Epístolæ primæ beáti Pauli apóstoli ad Thessalonicénses<span
      class="alindcha">4, 13-14</span>
  </p>
  <p>
    Nólumus vos ignoráre, fratres, de dormiéntibus, ut non contristémini sicut
    et céteri, qui spem non habent. Si enim crédimus quod Iesus mórtuus est et
    resurréxit, ita et Deus eos, qui dormiérunt, per Iesum addúcet cum eo.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_16" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_17" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Mt 24, 42a. 44</span>
  </p>
  <p class="PsalmAlleluiaVerse">
    Allelúia.<br />Vigiláte et estóte paráti,<br />quia qua nescítis hora Fílius
    hóminis ventúrus est.<br />Allelúia.
  </p>
</div>
<div class="latin hijo hijo_18" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Ecce sponsus: exite obviam ei</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">25, 1-13</span>
  </p>
</div>
<div class="latin hijo hijo_19" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_20" ontouchend="cambialengua(this)">
  <p>In illo témpore: Dixit Iesus discípulis suis parábolam hanc:</p>
  <p>
    «Símile est regnum cælórum decem virgínibus, quæ accipiéntes lámpades suas
    exiérunt óbviam sponso. Quinque autem ex eis erant fátuæ, et quinque
    prudéntes. Fátuæ enim, accéptis lampádibus suis, non sumpsérunt óleum secum;
    prudéntes vero accepérunt óleum in vasis cum lampádibus suis. Moram autem
    faciénte sponso, dormitavérunt omnes et dormiérunt.
  </p>
  <p>
    Média autem nocte clamor factus est: «Ecce sponsus! Exíte óbviam ei». Tunc
    surrexérunt omnes vírgines illæ et ornavérunt lámpades suas. Fátuæ autem
    sapiéntibus dixérunt: «Date nobis de óleo vestro, quia lámpades nostræ
    exstinguúntur». Respondérunt prudéntes dicéntes: «Ne forte non suffíciat
    nobis et vobis, ite pótius ad vendéntes et émite vobis».
  </p>
  <p>
    Dum autem irent émere, venit sponsus, et quæ parátæ erant, intravérunt cum
    eo ad núptias; et clausa est iánua. Novíssime autem véniunt et réliquæ
    vírgines dicéntes: «Dómine, dómine, áperi nobis». At ille respóndens ait:
    «Amen dico vobis: Néscio vos».
  </p>
  <p>Vigiláte ítaque, quia nescítis diem neque horam».</p>
  <p class="TheWordoftheLord">Verbum Dómini.</p>
</div>
<div class="latin hijo hijo_21" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_22" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Fecit vidua de sua farinula panem parvulum et attulit Eliæ
  </p>
  <p class="Areadingfrom">
    Léctio libri primi Regum<span class="alindcha">17, 10-16</span>
  </p>
  <p>In diébus illis:</p>
  <p>
    Surréxit Elías propheta et ábiit Saréptam. Cumque venísset ad portam
    civitátis, appáruit ei múlier vídua cólligens ligna; et vocávit eam
    dixítque: «Da mihi páululum aquæ in vase, ut bibam». Cumque illa pérgeret,
    ut afférret, clamávit post tergum eius dicens: «Affer mihi, óbsecro, et
    buccéllam panis in manu tua».
  </p>
  <p>
    Quæ respóndit: «Vivit Dóminus Deus tuus, non hábeo panem, nisi quantum
    pugíllus cápere potest farínæ in hýdria et páululum ólei in lécytho. En
    cólligo duo ligna, ut ingrédiar et fáciam illud mihi et fílio meo, ut
    comedámus et moriámur».
  </p>
  <p>
    Ad quam Elías ait: «Noli timére, sed vade et fac, sicut dixísti; verúmtamen
    mihi primum fac de ipsa farínula subcinerícium panem párvulum et affer ad
    me; tibi autem et fílio tuo fácies póstea. Hæc autem dicit Dóminus, Deus
    Israel: «Hýdria farínæ non defíciet, nec lécythus ólei minuétur usque ad
    diem, in qua datúrus est Dóminus plúviam super fáciem terræ»».
  </p>
  <p>
    Quæ ábiit et fecit iuxta verbum Elíæ et comédit illa et ipse et domus eius
    per dies. Hýdria farínæ non defécit, et lécythus ólei non est imminútus
    iuxta verbum Dómini, quod locútus fúerat in manu Elíæ.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_23" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_24" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 145, 6c-7. 8-9a. 9bc-10 (: 1)</span>
  </p>
</div>
<div class="latin hijo hijo_25" ontouchend="cambialengua(this)">
  <span class="red">R/. </span>Lauda, ánima mea, Dóminum!
</div>
<div class="latin hijo hijo_26" ontouchend="cambialengua(this)">
  Qui custódit veritátem in sǽculum,<br />facit iudícium oppréssis,<br />dat
  escam esuriéntibus.<br />Dóminus solvit compedítos.
</div>
<div class="latin hijo hijo_27" ontouchend="cambialengua(this)">
  <span class="red">R/. </span>Lauda, ánima mea, Dóminum!
</div>
<div class="latin hijo hijo_28" ontouchend="cambialengua(this)">
  Dóminus illúminat cæcos,<br />Dóminus érigit depréssos,<br />Dóminus díligit
  iustos,<br />Dóminus custódit ádvenas.
</div>
<div class="latin hijo hijo_29" ontouchend="cambialengua(this)">
  <span class="red">R/. </span>Lauda, ánima mea, Dóminum!
</div>
<div class="latin hijo hijo_30" ontouchend="cambialengua(this)">
  Pupíllum et víduam susténtat,<br />et viam peccatórum dispérdit.<br />Regnábit
  Dóminus in sǽcula,<br />Deus tuus, Sion,<br />in generatiónem et generatiónem.
</div>
<div class="latin hijo hijo_31" ontouchend="cambialengua(this)">
  <span class="red">R/. </span>Lauda, ánima mea, Dóminum!
</div>
<div class="latin hijo hijo_32" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">
    Christus semel oblatus est ad multorum auferenda peccata
  </p>
  <p class="Areadingfrom">
    Léctio Epístolæ ad Hebrǽos<span class="alindcha">9, 24-28</span>
  </p>
  <p>
    Non in manufácta Sancta Christus introívit, quæ sunt similitúdo verórum, sed
    in ipsum cælum, ut appáreat nunc vúltui Dei pro nobis; neque ut sæpe ófferat
    semetípsum, quemádmodum póntifex intrat in Sancta per síngulos annos in
    sánguine aliéno. Alióquin oportébat eum frequénter pati ab orígine mundi;
    nunc autem semel in consummatióne sæculórum ad destitutiónem peccáti per
    sacrifícium sui manifestátus est.
  </p>
  <p>
    Et quemádmodum statútum est homínibus semel mori, post hoc autem iudícium,
    sic et Christus, semel oblátus ad multórum auferénda peccáta, secúndo sine
    peccáto apparébit exspectántibus se in salútem.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_33" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_34" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Mt 5, 3</span>
  </p>
  <p class="PsalmAlleluiaVerse">
    Allelúia.<br />Beáti páuperes spíritu,<br />quóniam ipsórum est regnum
    cælórum.<br />Allelúia.
  </p>
</div>
<div class="latin hijo hijo_35" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Vidua hæc pauper plus omnibus misit</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Marcum<span class="alindcha">12, 38-44</span>
  </p>
</div>
<div class="latin hijo hijo_36" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_37" ontouchend="cambialengua(this)">
  <p>In illo témpore:</p>
  <p>
    Dicébat Iesus turbis in doctrína sua: «Cavéte a scribis, qui volunt in
    stolis ambuláre et salutári in foro et in primis cáthedris sedére in
    synagógis et primos discúbitus in cenis; qui dévorant domos viduárum et
    osténtant prolíxas oratiónes. Hi accípient ámplius iudícium».
  </p>
  <p>
    Et sedens contra gazophylácium aspiciébat quómodo turba iactáret æs in
    gazophylácium; et multi dívites iactábant multa. Et cum venísset una vídua
    pauper, misit duo minúta, quod est quadrans.
  </p>
  <p>
    Et cónvocans discípulos suos ait illis: «Amen dico vobis: Vídua hæc pauper
    plus ómnibus misit, qui misérunt in gazophylácium: Omnes enim ex eo, quod
    abundábat illis, misérunt; hæc vero de penúria sua ómnia, quæ hábuit, misit,
    totum victum suum».
  </p>
  <p>Verbum Dómini.</p>
  <p class="TheWordoftheLord">Verbum Dómini.</p>
</div>
<div class="latin hijo hijo_38" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Vidua hæc pauper plus omnibus misit</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Marcum<span class="alindcha">12, 41-44</span>
  </p>
</div>
<div class="latin hijo hijo_39" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_40" ontouchend="cambialengua(this)">
  <p>In illo témpore:</p>
  <p>
    Sedens Iesus contra gazophylácium aspiciébat quómodo turba iactáret æs in
    gazophylácium; et multi dívites iactábant multa. Et cum venísset una vídua
    pauper, misit duo minúta, quod est quadrans.
  </p>
  <p>
    Et cónvocans discípulos suos ait illis: «Amen dico vobis: Vídua hæc pauper
    plus ómnibus misit, qui misérunt in gazophylácium: Omnes enim ex eo, quod
    abundábat illis, misérunt; hæc vero de penúria sua ómnia, quæ hábuit, misit,
    totum victum suum».
  </p>
  <p>Verbum Dómini.</p>
  <p class="TheWordoftheLord">Verbum Dómini.</p>
</div>
<div class="latin hijo hijo_41" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_42" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Rex mundi nos in æternam vitæ resurrectionem suscitabit</p>
  <p class="Areadingfrom">
    Léctio libri secúndi Maccabæórum<span class="alindcha">7, 1-2.9-14</span>
  </p>
  <p>In diébus illis:</p>
  <p>
    Cóntigit septem fratres una cum matre apprehénsos compélli a rege attíngere
    contra fas carnes porcínas, flagris et nervis cruciátos.
  </p>
  <p>
    Unus autem ex illis exstans prior locútor sic ait: «Quid es quæsitúrus, et
    quid vis díscere a nobis? Paráti sumus mori magis quam pátrias leges
    prævaricári».
  </p>
  <p>
    [Secúndus autem] in último spíritu constitútus, sic ait: «Tu quidem,
    scelestíssime, de præsénti vita nos perdis; sed rex mundi defúnctos nos pro
    suis légibus in ætérnam vitæ resurrectiónem suscitábit».
  </p>
  <p>
    Post hunc tértius illudebátur; et linguam postulátus cito prótulit et manus
    constánter exténdit et fórtiter ait: «E cælo ista possídeo et propter illíus
    leges hæc ipsa despício et ab ipso rursus me ea receptúrum spero», ita ut
    rex et, qui cum ipso erant, miraréntur adulescéntis ánimum, quómodo pro
    níhilo dúceret cruciátus.
  </p>
  <p>
    Et hoc ita defúncto, quartum vexábant simíliter torquéntes; et, cum iam
    esset ad mortem, sic ait: «Pótius est ab homínibus morti datos spem
    exspectáre a Deo, íterum ab ipso resuscitándos; tibi enim resurréctio ad
    vitam non erit».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_43" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_44" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 16, 1. 5-6. 8 et 15 (: 15b)</span>
  </p>
</div>
<div class="latin hijo hijo_45" ontouchend="cambialengua(this)">
  <span class="red">R/. </span>Satiábor, cum evigilávero, conspéctu tuo, Dómine.
</div>
<div class="latin hijo hijo_46" ontouchend="cambialengua(this)">
  Exáudi, Dómine, iustítiam meam,<br />inténde deprecatiónem meam.<br />Auribus
  pércipe oratiónem meam,<br />non in lábiis dolósis.
</div>
<div class="latin hijo hijo_47" ontouchend="cambialengua(this)">
  <span class="red">R/. </span>Satiábor, cum evigilávero, conspéctu tuo, Dómine.
</div>
<div class="latin hijo hijo_48" ontouchend="cambialengua(this)">
  Rétine gressus meos in sémitis tuis,<br />ut non moveántur vestígia mea.<br />Ego
  ad te clamávi quóniam exáudis me, Deus;<br />inclína aurem tuam mihi, et
  exáudi verba mea.
</div>
<div class="latin hijo hijo_49" ontouchend="cambialengua(this)">
  <span class="red">R/. </span>Satiábor, cum evigilávero, conspéctu tuo, Dómine.
</div>
<div class="latin hijo hijo_50" ontouchend="cambialengua(this)">
  Custódi me ut pupíllam óculi,<br />sub umbra alárum tuárum prótege me.<br />Ego
  autem in iustítia vidébo fáciem tuam,<br />satiábor, cum evigilávero,
  conspéctu tuo.
</div>
<div class="latin hijo hijo_51" ontouchend="cambialengua(this)">
  <span class="red">R/. </span>Satiábor, cum evigilávero, conspéctu tuo, Dómine.
</div>
<div class="latin hijo hijo_52" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">Dóminus confirmet vos in omni opere et sermone bono</p>
  <p class="Areadingfrom">
    Léctio Epístolæ secúndæ beáti Pauli apóstoli ad Thessalonicénses<span
      class="alindcha">2, 16 — 3, 5</span>
  </p>
  <p>Fratres:</p>
  <p>
    Ipse Dóminus noster Iesus Christus et Deus Pater noster, qui diléxit nos et
    dedit consolatiónem ætérnam et spem bonam in grátia, consolétur corda vestra
    et confírmet in omni ópere et sermóne bono.
  </p>
  <p>
    De cétero, fratres, oráte pro nobis, ut sermo Dómini currat et glorificétur
    sicut et apud vos, et ut liberémur ab importúnis et malis homínibus; non
    enim ómnium est fides. Fidélis autem Dóminus est, qui confirmábit vos et
    custódiet a Malo. Confídimus autem de vobis in Dómino, quóniam, quæ
    præcípimus, et fácitis et faciétis. Dóminus autem dírigat corda vestra in
    caritátem Dei et patiéntiam Christi.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_53" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_54" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Ap 1, 5a. 6b</span>
  </p>
  <p class="PsalmAlleluiaVerse">
    Allelúia.<br />Iesus Christus est testis fidélis, primogénitus mortuórum;<br />ipsi
    glória et impérium in sǽcula sæculórum. Amen.<br />Allelúia.
  </p>
</div>
<div class="latin hijo hijo_55" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Deus non est mortuorum, sed vivorum</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">20, 27-38</span>
  </p>
</div>
<div class="latin hijo hijo_56" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_57" ontouchend="cambialengua(this)">
  <p>In illo témpore:</p>
  <p>
    Accessérunt quidam sadducæórum, qui negant esse resurrectiónem, et
    interrogavérunt Iesum dicéntes:
  </p>
  <p>
    «Magíster, Móyses scripsit nobis, si frater alicúius mórtuus fúerit habens
    uxórem et hic sine fíliis fúerit, ut accípiat eam frater eius uxórem et
    súscitet semen fratri suo. Septem ergo fratres erant: et primus accépit
    uxórem et mórtuus est sine fíliis; et sequens et tértius accépit illam,
    simíliter autem et septem non reliquérunt fílios et mórtui sunt. Novíssima
    mórtua est et múlier.
  </p>
  <p>
    Múlier ergo in resurrectióne cuius eórum erit uxor? Si quidem septem
    habuérunt eam uxórem».
  </p>
  <p>
    Et ait illis Iesus: «Fílii sǽculi huius nubunt et tradúntur ad núptias; illi
    autem, qui digni habéntur sǽculo illo et resurrectióne ex mórtuis, neque
    nubunt neque ducunt uxóres. Neque enim ultra mori possunt: æquáles enim
    ángelis sunt et fílii sunt Dei, cum sint fílii resurrectiónis.
  </p>
  <p>
    Quia vero resúrgant mórtui, et Móyses osténdit secus rubum, sicut dicit:
    «Dóminum Deum Abraham et Deum Isaac et Deum Iacob». Deus autem non est
    mortuórum sed vivórum: omnes enim vivunt ei».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_58" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Deus non est mortuorum, sed vivorum</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">20, 27. 34-38</span>
  </p>
</div>
<div class="latin hijo hijo_59" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_60" ontouchend="cambialengua(this)">
  <p>In illo témpore:</p>
  <p>
    Accessérunt quidam sadducæórum, qui negant esse resurrectiónem, et
    interrogavérunt Iesum. Et ait illis Iesus:
  </p>
  <p>
    «Fílii sǽculi huius nubunt et tradúntur ad núptias; illi autem, qui digni
    habéntur sǽculo illo et resurrectióne ex mórtuis, neque nubunt neque ducunt
    uxóres. Neque enim ultra mori possunt: æquáles enim ángelis sunt et fílii
    sunt Dei, cum sint fílii resurrectiónis.
  </p>
  <p>
    Quia vero resúrgant mórtui, et Móyses osténdit secus rubum, sicut dicit:
    “Dóminum Deum Abraham et Deum Isaac et Deum Iacob”. Deus autem non est
    mortuórum sed vivórum: omnes enim vivunt ei».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_61" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_62" ontouchend="cambialengua(this)">
  <h2>Tempus «per annum»<br />Feria II hebd. XXXII</h2>
</div>
<div
  class="latin red hijo hijo_63"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_64" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Spiritus diligens hominem est sapientia: Spiritus Domini replevit orbem
    terrarum
  </p>
  <p class="Areadingfrom">
    Léctio libri Sapiéntiæ<span class="alindcha">1, 1-7</span>
  </p>
  <p>
    Dilígite iustítiam, qui iudicátis terram, sentíte de Dómino in bonitáte et
    in simplicitáte cordis quǽrite illum, quóniam invenítur ab his, qui non
    tentant illum, se autem maniféstat eis, qui fidem habent in illum.
  </p>
  <p>
    Pervérsæ enim cogitatiónes séparant a Deo, probáta autem virtus córripit
    insipiéntes. Quóniam in malévolam ánimam non introíbit sapiéntia nec
    habitábit in córpore súbdito peccátis. Spíritus enim sanctus disciplínæ
    effúgiet fictum et áuferet se a cogitatiónibus insensátis et corripiétur a
    superveniénte iniquitáte.
  </p>
  <p>
    Spíritus enim díligens hóminem est sapiéntia et non absólvet malédicum a
    lábiis suis, quóniam renum illíus testis est Deus et cordis illíus scrutátor
    verus et linguæ eius audítor; quóniam spíritus Dómini replévit orbem
    terrárum, et ipse, qui cóntinet ómnia, sciéntiam habet vocis.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_65" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_66" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 138, 1-3. 4-6. 7-8. 9-10 (: 24b)</span>
  </p>
</div>
<div class="latin hijo hijo_67" ontouchend="cambialengua(this)">
  <span class="red">R/. </span>Deduc me, Dómine, in via ætérna.
</div>
<div class="latin hijo hijo_68" ontouchend="cambialengua(this)">
  Dómine, scrutátus es et cognovísti me,<br />tu cognovísti sessiónem meam et
  resurrectiónem meam.<br />Intellexísti cogitatiónes meas de longe,<br />sémitam
  meam et accúbitum meum investigásti.<br />Et omnes vias meas perspexísti.
</div>
<div class="latin hijo hijo_69" ontouchend="cambialengua(this)">
  <span class="red">R/. </span>Deduc me, Dómine, in via ætérna.
</div>
<div class="latin hijo hijo_70" ontouchend="cambialengua(this)">
  Quia nondum est sermo in lingua mea,<br />et ecce, Dómine, tu novísti
  ómnia.<br />A tergo et a fronte coartásti me,<br />et posuísti super me manum
  tuam.<br />Mirábilis nimis facta est sciéntia tua super me;<br />sublímis, et
  non attíngam eam.
</div>
<div class="latin hijo hijo_71" ontouchend="cambialengua(this)">
  <span class="red">R/. </span>Deduc me, Dómine, in via ætérna.
</div>
<div class="latin hijo hijo_72" ontouchend="cambialengua(this)">
  Quo ibo a spíritu tuo,<br />et quo a fácie tua fúgiam?<br />Si ascéndero in
  cælum, tu illic es;<br />si descéndero in inférnum, ades.
</div>
<div class="latin hijo hijo_73" ontouchend="cambialengua(this)">
  <span class="red">R/. </span>Deduc me, Dómine, in via ætérna.
</div>
<div class="latin hijo hijo_74" ontouchend="cambialengua(this)">
  Si súmpsero pennas auróræ<br />et habitávero in extrémis maris,<br />étiam
  illuc manus tua dedúcet me,<br />et tenébit me déxtera tua.
</div>
<div class="latin hijo hijo_75" ontouchend="cambialengua(this)">
  <span class="red">R/. </span>Deduc me, Dómine, in via ætérna.
</div>
<div
  class="latin red hijo hijo_76"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_77" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Constitue presbyteros sicut ego tibi disposui</p>
  <p class="Areadingfrom">
    Léctio Epístolæ béati Pauli apóstoli ad Titum<span class="alindcha">1, 1-9</span>
  </p>
  <p>
    Paulus servus Dei, apóstolus autem Iesu Christi secúndum fidem electórum Dei
    et agnitiónem veritátis, quæ secúndum pietátem est in spem vitæ ætérnæ, quam
    promísit, qui non mentítur, Deus ante témpora sæculária; manifestávit autem
    tempóribus suis verbum suum in prædicatióne, quæ crédita est mihi secúndum
    præcéptum salvatóris nostri Dei, Tito germáno fílio secúndum commúnem fidem:
    grátia et pax a Deo Patre et Christo Iesu salvatóre nostro.
  </p>
  <p>
    Huius rei grátia relíqui te Cretæ, ut ea, quæ desunt, córrigas et constítuas
    per civitátes presbýteros, sicut ego tibi dispósui, si quis sine crímine
    est, uníus uxóris vir, fílios habens fidéles, non in accusatióne luxúriæ aut
    non subiéctos.
  </p>
  <p>
    Opórtet enim epíscopum sine crímine esse sicut Dei dispensatórem, non
    supérbum, non iracúndum, non vinoléntum, non percussórem, non turpis lucri
    cúpidum, sed hospitálem, benígnum, sóbrium, iustum, sanctum, continéntem,
    amplecténtem eum, qui secúndum doctrínam est, fidélem sermónem, ut potens
    sit et exhortári in doctrína sana et eos, qui contradícunt, argúere.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_78" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_79" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 23, 1-2. 3-4ab. 5-6 (: cf. 6)</span>
  </p>
</div>
<div class="latin hijo hijo_80" ontouchend="cambialengua(this)">
  <span class="red">R/. </span>Hæc est generátio quæréntium fáciem tuam, Dómine.
</div>
<div class="latin hijo hijo_81" ontouchend="cambialengua(this)">
  Dómini est terra et plenitúdo eius,<br />orbis terrárum et qui hábitant in
  eo.<br />Quia ipse super mária fundávit eum,<br />et super flúmina firmávit
  eum.
</div>
<div class="latin hijo hijo_82" ontouchend="cambialengua(this)">
  <span class="red">R/. </span>Hæc est generátio quæréntium fáciem tuam, Dómine.
</div>
<div class="latin hijo hijo_83" ontouchend="cambialengua(this)">
  Quis ascéndet in montem Dómini,<br />aut quis stabit in loco sancto eius?<br />Innocens
  mánibus et mundo corde,<br />qui non accépit in vanum nomen eius.
</div>
<div class="latin hijo hijo_84" ontouchend="cambialengua(this)">
  <span class="red">R/. </span>Hæc est generátio quæréntium fáciem tuam, Dómine.
</div>
<div class="latin hijo hijo_85" ontouchend="cambialengua(this)">
  Hic accípiet benedictiónem a Dómino,<br />et iustificatiónem a Deo salutári
  suo.<br />Hæc est generátio quæréntium eum,<br />quæréntium fáciem Dei Iacob.
</div>
<div class="latin hijo hijo_86" ontouchend="cambialengua(this)">
  <span class="red">R/. </span>Hæc est generátio quæréntium fáciem tuam, Dómine.
</div>
<div class="latin hijo hijo_87" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Phil 2, 15d-16a</span>
  </p>
  <p class="PsalmAlleluiaVerse">
    Allelúia.<br />Lucétis sicut luminária in mundo,<br />verbum vitæ fírmiter
    tenéntes.<br />Allelúia.
  </p>
</div>
<div class="latin hijo hijo_88" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">
    Si septies in die conversus fuerit ad te dicens: «Pænitet me», dimittes illi
  </p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">17, 1-6</span>
  </p>
</div>
<div class="latin hijo hijo_89" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_90" ontouchend="cambialengua(this)">
  <p>In illo témpore:</p>
  <p>
    Ait Iesus ad discípulos suos: «Impossíbile est ut non véniant scándala; væ
    autem illi, per quem véniunt! Utílius est illi, si lapis moláris imponátur
    circa collum eius et proiciátur in mare, quam ut scandalízet unum de
    pusíllis istis.
  </p>
  <p>
    Atténdite vobis! Si peccáverit frater tuus, íncrepa illum et, si pæniténtiam
    égerit, dimítte illi; et si sépties in die peccáverit in te et sépties
    convérsus fúerit ad te dicens: «Paénitet me», dimíttes illi».
  </p>
  <p>Et dixérunt apóstoli Dómino: «Adáuge nobis fidem!».</p>
  <p>
    Dixit autem Dóminus: «Si haberétis fidem sicut granum sinápis, dicerétis
    huic árbori moro: «Eradicáre et transplantáre in mare», et obœdíret vobis».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_91" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_92" ontouchend="cambialengua(this)">
  <h2>Tempus «per annum»<br />Feria III hebd. XXXII</h2>
</div>
<div
  class="latin red hijo hijo_93"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_94" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Visi sunt oculis insipientium mori, illi autem sunt in pace
  </p>
  <p class="Areadingfrom">
    Léctio libri Sapiéntiæ<span class="alindcha">2, 23 — 3, 9</span>
  </p>
  <p>
    Deus creávit hóminem in incorruptibilitáte et imáginem similitúdinis suæ
    fecit illum; invídia autem Diáboli mors introívit in orbem terrárum;
    experiúntur autem illam, qui sunt ex parte illíus.
  </p>
  <p>
    Iustórum autem ánimæ in manu Dei sunt, et non tanget illos torméntum mortis.
    Visi sunt óculis insipiéntium mori, et æstimáta est afflíctio éxitus
    illórum, et, quod a nobis est iter, extermínium; illi autem sunt in pace.
  </p>
  <p>
    Etenim, si coram homínibus torménta passi sunt, spes illórum immortalitáte
    plena est; et in paucis corrépti, in multis bene disponéntur, quóniam Deus
    tentávit eos et invénit illos dignos se. Tamquam aurum in fornáce probávit
    illos et quasi holocáusti hóstiam accépit illos, et in témpore visitatiónis
    illórum fulgébunt et tamquam scintíllæ in arundinéto discúrrent; iudicábunt
    natiónes et dominabúntur pópulis, et regnábit Dóminus illórum in perpétuum.
  </p>
  <p>
    Qui confídunt in illo, intéllegent veritátem, et fidéles in dilectióne
    acquiéscent illi, quóniam grátia et misericórdia est sanctis eius, et
    visitátio eléctis eius.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_95" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_96" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 33, 2-3. 16-17. 18-19 (: 2a)</span>
  </p>
</div>
<div class="latin hijo hijo_97" ontouchend="cambialengua(this)">
  <span class="red">R/. </span>Benedícam Dóminum in omni témpore.
</div>
<div class="latin hijo hijo_98" ontouchend="cambialengua(this)">
  <p>
    Benedícam Dóminum in omni témpore,<br />semper laus eius in ore meo.<br />In
    Dómino gloriábitur ánima mea,<br />áudiant mansuéti et læténtur.
  </p>
</div>
<div class="latin hijo hijo_99" ontouchend="cambialengua(this)">
  <span class="red">R/. </span>Benedícam Dóminum in omni témpore.
</div>
<div class="latin hijo hijo_100" ontouchend="cambialengua(this)">
  Oculi Dómini super iustos,<br />et aures eius in clamórem eórum.<br />Vultus
  autem Dómini super faciéntes mala,<br />ut perdat de terra memóriam eórum.
</div>
<div class="latin hijo hijo_101" ontouchend="cambialengua(this)">
  <span class="red">R/. </span>Benedícam Dóminum in omni témpore.
</div>
<div class="latin hijo hijo_102" ontouchend="cambialengua(this)">
  Clamavérunt, et Dóminus exaudívit,<br />et ex ómnibus tribulatiónibus eórum
  liberávit eos.<br />Iuxta est Dóminus iis qui contríto sunt corde,<br />et
  confráctos spíritu salvábit.
</div>
<div class="latin hijo hijo_103" ontouchend="cambialengua(this)">
  <span class="red">R/. </span>Benedícam Dóminum in omni témpore.
</div>
<div
  class="latin red hijo hijo_104"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_105" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Pie vivamus, exspectantes beatam spem et adventum Dei et salvatoris nostri
    Iesu Christi
  </p>
  <p class="Areadingfrom">
    Léctio Epístolæ béati Pauli apóstoli ad Titum<span class="alindcha">2, 1-8.11-14</span>
  </p>
  <p>Caríssime:</p>
  <p>
    Lóquere, quæ decent sanam doctrínam. Senes, ut sóbrii sint, pudíci,
    prudéntes, sani fide, dilectióne, patiéntia. Anus simíliter in hábitu
    sanctæ, non criminatríces, non vino multo déditæ, bene docéntes, ut
    prudéntiam dóceant adulescéntulas, ut viros suos ament, fílios díligant,
    prudéntes sint, castæ, domus curam habéntes, benígnæ, súbditæ suis viris, ut
    non blasphemétur verbum Dei.
  </p>
  <p>
    Iúvenes simíliter hortáre, ut sóbrii sint. In ómnibus teípsum præbens
    exémplum bonórum óperum, in doctrína integritátem, gravitátem, in verbo sano
    irreprehensíbilem, ut is, qui ex advérso est, vereátur, nihil habens malum
    dícere de nobis.
  </p>
  <p>
    Appáruit enim grátia Dei salutáris ómnibus homínibus erúdiens nos, ut
    abnegántes impietátem et sæculária desidéria sóbrie et iuste et pie vivámus
    in hoc sǽculo, exspectántes beátam spem et advéntum glóriæ magni Dei et
    salvatóris nostri Iesu Christi; qui dedit semetípsum pro nobis, ut nos
    redímeret ab omni iniquitáte et mundáret sibi pópulum peculiárem, sectatórem
    bonórum óperum.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_106" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_107" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 36, 3-4. 18 et 23. 27 et 29 (: 39a)</span>
  </p>
</div>
<div class="latin hijo hijo_108" ontouchend="cambialengua(this)">
  <span class="red">R/. </span>Salus iustórum a Dómino est.
</div>
<div class="latin hijo hijo_109" ontouchend="cambialengua(this)">
  Spera in Dómino et fac bonitátem,<br />et inhabitábis terram et pascéris in
  fide.<br />Delectáre in Dómino,<br />et dabit tibi petitiónes cordis tui.
</div>
<div class="latin hijo hijo_110" ontouchend="cambialengua(this)">
  <span class="red">R/. </span>Salus iustórum a Dómino est.
</div>
<div class="latin hijo hijo_111" ontouchend="cambialengua(this)">
  Novit Dóminus dies immaculatórum,<br />et heréditas eórum in ætérnum erit.<br />A
  Dómino gressus hóminis confirmántur,<br />et viam eius volet.
</div>
<div class="latin hijo hijo_112" ontouchend="cambialengua(this)">
  <span class="red">R/. </span>Salus iustórum a Dómino est.
</div>
<div class="latin hijo hijo_113" ontouchend="cambialengua(this)">
  Declína a malo et fac bonum,<br />et inhabitábis in sǽculum sǽculi.<br />Iusti
  autem hereditábunt terram,<br />et inhabitábunt in sǽculum sǽculi super eam.
</div>
<div class="latin hijo hijo_114" ontouchend="cambialengua(this)">
  <span class="red">R/. </span>Salus iustórum a Dómino est.
</div>
<div class="latin hijo hijo_115" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Io 14, 23</span>
  </p>
  <p class="PsalmAlleluiaVerse">
    Allelúia.<br />Si quis díligit me, sermónem meum servábit, dicit Dóminus,<br />et
    Pater meus díliget eum, et ad eum veniémus.<br />Allelúia.
  </p>
</div>
<div class="latin hijo hijo_116" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Servi inutiles sumus; quod debuimus facere, fecimus</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">17, 7-10</span>
  </p>
</div>
<div class="latin hijo hijo_117" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_118" ontouchend="cambialengua(this)">
  <p>In illo témpore: Dixit Dóminus:</p>
  <p>
    «Quis vestrum habens servum arántem aut pascéntem, qui regrésso de agro
    dicet illi: «Statim transi, recúmbe», et non dicet ei: «Para, quod cenem, et
    præcínge te et minístra mihi, donec mandúcem et bibam, et post hæc tu
    manducábis et bibes»? Numquid grátiam habet servo illi, quia fecit, quæ
    præcépta sunt? Sic et vos, cum fecéritis ómnia, quæ præcépta sunt vobis,
    dícite: «Servi inútiles sumus; quod debúimus fácere, fécimus»».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_119" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_120" ontouchend="cambialengua(this)">
  <h2>Tempus «per annum»<br />Feria IV hebd. XXXII</h2>
</div>
<div
  class="latin red hijo hijo_121"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_122" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Audite, reges, ut discatis sapientiam</p>
  <p class="Areadingfrom">
    Léctio libri Sapiéntiæ<span class="alindcha">6, 1-11</span>
  </p>
  <p>
    Audíte, reges, et intellégite; díscite, iúdices fínium terræ. Præbéte aures,
    vos, qui continétis multitúdines et placétis vobis in turbis natiónum.
    Quóniam data est a Dómino potéstas vobis et dominátio ab Altíssimo, qui
    interrogábit ópera vestra et cogitatiónes scrutábitur, quóniam, cum essétis
    minístri regni illíus, non recte iudicástis nec custodístis legem neque
    secúndum voluntátem Dei ambulástis.
  </p>
  <p>
    Horrénde et cito instábit vobis, quóniam iudícium duríssimum his, qui
    præsunt, fiet; exíguo enim concéditur misericórdia, poténtes autem poténter
    torménto interrogabúntur. Non enim súbtrahet persónam cuiúsquam Deus nec
    verébitur magnitúdinem cuiúsquam, quóniam pusíllum et magnum ipse fecit, et
    æquáliter cura est illi de ómnibus; poténtibus autem durum instat
    scrutínium.
  </p>
  <p>
    Ad vos ergo, reges, sunt hi sermónes mei, ut discátis sapiéntiam et non
    excidátis. Qui enim custodíerint iusta iuste, iustificabúntur; et, qui
    didícerint ista, invénient defensiónem. Concupíscite ergo sermónes meos,
    dilígite illos et habébitis disciplínam.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_123" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_124" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 81, 3-4. 6-7 (: 8a)</span>
  </p>
</div>
<div class="latin hijo hijo_125" ontouchend="cambialengua(this)">
  <span class="red">R/. </span>Surge, Deus, iúdica terram.
</div>
<div class="latin hijo hijo_126" ontouchend="cambialengua(this)">
  «Iudicáte egéno et pupíllo,<br />húmilem et páuperem iustificáte.<br />Erípite
  páuperem,<br />et egénum de manu peccatóris liberáte».
</div>
<div class="latin hijo hijo_127" ontouchend="cambialengua(this)">
  <span class="red">R/. </span>Surge, Deus, iúdica terram.
</div>
<div class="latin hijo hijo_128" ontouchend="cambialengua(this)">
  Ego dixi: «Dii estis,<br />et fílii Excélsi omnes».<br />Vos autem sicut
  hómines moriémini,<br />et sicut unus de princípibus cadétis.
</div>
<div class="latin hijo hijo_129" ontouchend="cambialengua(this)">
  <span class="red">R/. </span>Surge, Deus, iúdica terram.
</div>
<div
  class="latin red hijo hijo_130"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_131" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Eramus errantes, sed secundum suam misericordiam salvos nos fecit
  </p>
  <p class="Areadingfrom">
    Léctio Epístolæ béati Pauli apóstoli ad Titum<span class="alindcha">3, 1-7</span>
  </p>
  <p>Caríssime:</p>
  <p>
    Admone illos princípibus, potestátibus súbditos esse, dicto obœdíre, ad omne
    opus bonum parátos esse, néminem blasphemáre, non litigiósos esse, modéstos,
    omnem ostendéntes mansuetúdinem ad omnes hómines. Erámus enim et nos
    aliquándo insipiéntes, inobœdiéntes, errántes, serviéntes concupiscéntiis et
    voluptátibus váriis, in malítia et invídia agéntes, odíbiles, odiéntes
    ínvicem.
  </p>
  <p>
    Cum autem benígnitas et humánitas appáruit salvatóris nostri Dei, non ex
    opéribus iustítiæ, quæ fécimus nos, sed secúndum suam misericórdiam salvos
    nos fecit per lavácrum regeneratiónis et renovatiónis Spíritus Sancti, quem
    effúdit super nos abúnde per Iesum Christum salvatórem nostrum, ut
    iustificáti grátia ipsíus herédes simus secúndum spem vitæ ætérnæ.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_132" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_133" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 22, 1-3a. 3b-4. 5. 6 (: 1)</span>
  </p>
</div>
<div class="latin hijo hijo_134" ontouchend="cambialengua(this)">
  <span class="red">R/. </span>Dóminus pascit me, et nihil mihi déerit.
</div>
<div class="latin hijo hijo_135" ontouchend="cambialengua(this)">
  Dóminus pascit me, et nihil mihi déerit:<br />in páscuis viréntibus me
  collocávit,<br />super aquas quiétis edúxit me,<br />ánimam meam refécit.
</div>
<div class="latin hijo hijo_136" ontouchend="cambialengua(this)">
  <span class="red">R/. </span>Dóminus pascit me, et nihil mihi déerit.
</div>
<div class="latin hijo hijo_137" ontouchend="cambialengua(this)">
  Dedúxit me super sémitas iustítiæ propter nomen suum.<br />Nam et si
  ambulávero in valle umbræ mortis,<br />non timébo mala, quóniam tu mecum
  es.<br />Virga tua et báculus tuus<br />ipsa me consoláta sunt.
</div>
<div class="latin hijo hijo_138" ontouchend="cambialengua(this)">
  <span class="red">R/. </span>Dóminus pascit me, et nihil mihi déerit.
</div>
<div class="latin hijo hijo_139" ontouchend="cambialengua(this)">
  Parásti in conspéctu meo mensam<br />advérsus eos qui tríbulant me;<br />impinguásti
  in óleo caput meum,<br />et calix meus redúndat.
</div>
<div class="latin hijo hijo_140" ontouchend="cambialengua(this)">
  <span class="red">R/. </span>Dóminus pascit me, et nihil mihi déerit.
</div>
<div class="latin hijo hijo_141" ontouchend="cambialengua(this)">
  Etenim benígnitas et misericórdia subsequéntur me<br />ómnibus diébus vitæ
  meæ,<br />et inhabitábo in domo Dómini<br />in longitúdinem diérum.
</div>
<div class="latin hijo hijo_142" ontouchend="cambialengua(this)">
  <span class="red">R/. </span>Dóminus pascit me, et nihil mihi déerit.
</div>
<div class="latin hijo hijo_143" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">1 Th 5, 18</span>
  </p>
  <p class="PsalmAlleluiaVerse">
    Allelúia.<br />In ómnibus grátias ágite;<br />hæc enim volúntas Dei est in
    Christo Iesu erga vos.<br />Allelúia.
  </p>
</div>
<div class="latin hijo hijo_144" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">
    Non sunt inventi qui redirent, ut darent gloriam Deo, nisi hic alienigena?
  </p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">17, 11-19</span>
  </p>
</div>
<div class="latin hijo hijo_145" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_146" ontouchend="cambialengua(this)">
  <p>In illo témpore:</p>
  <p>
    Factum est, dum iret Iesus in Ierúsalem, et ipse transíbat per médiam
    Samaríam et Galilǽam.
  </p>
  <p>
    Et cum ingrederétur quoddam castéllum, occurrérunt ei decem viri leprósi,
    qui stetérunt a longe et levavérunt vocem dicéntes: «Iesu præcéptor,
    miserére nostri!».
  </p>
  <p>
    Quos ut vidit, dixit: «Ite, osténdite vos sacerdótibus». Et factum est, dum
    irent, mundáti sunt.
  </p>
  <p>
    Unus autem ex illis, ut vidit quia sanátus est, regréssus est cum magna voce
    magníficans Deum et cécidit in fáciem ante pedes eius grátias agens ei; et
    hic erat Samaritánus.
  </p>
  <p>
    Respóndens autem Iesus dixit: «Nonne decem mundáti sunt? Et novem ubi sunt?
    Non sunt invénti qui redírent, ut darent glóriam Deo, nisi hic alienígena?».
  </p>
  <p>Et ait illi: «Surge, vade; fides tua te salvum fecit».</p>
  <p class="TheWordoftheLord">Verbum Dómini.</p>
</div>
<div class="latin hijo hijo_147" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_148" ontouchend="cambialengua(this)">
  <h2>Tempus «per annum»<br />Feria V hebd. XXXII</h2>
</div>
<div
  class="latin red hijo hijo_149"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_150" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Candor lucis æternæ est sapientia et speculum sine macula Dei potentiæ
  </p>
  <p class="Areadingfrom">
    Léctio libri Sapiéntiæ<span class="alindcha">7, 22 — 8, 1</span>
  </p>
  <p>
    Est in sapientia spíritus intéllegens, sanctus, únicus, múltiplex, súbtilis,
    móbilis, perspícuus, incoinquinátus, lúcidus, ínnocens, amans bonum, acútus,
    quem nihil vetat, benefáciens, humánus, benígnus, stábilis, certus, secúrus,
    omnem habens virtútem, ómnia prospíciens et pénetrans omnes spíritus
    intellegíbiles, mundos, subtilíssimos. Omni enim motu mobílior est
    sapiéntia; pertránsit autem et pénetrat ómnia propter mundítiam.
  </p>
  <p>
    Hálitus est enim virtútis Dei et emanátio claritátis Omnipoténtis sincéra;
    ídeo nihil inquinátum in eam incúrrit: candor est enim lucis ætérnæ et
    spéculum sine mácula Dei poténtiæ et imágo bonitátis illíus.
  </p>
  <p>
    Et, cum sit una, ómnia potest; et in se pérmanens, ómnia ínnovat et per
    generatiónes in ánimas sanctas se tránsferens amícos Dei et prophétas
    constítuit.
  </p>
  <p>
    Nihil enim díligit Deus, nisi eum, qui cum sapiéntia inhábitat. Est enim hæc
    speciósior sole et super omnem dispositiónem stellárum; luci comparáta
    invenítur splendídior: illi enim succédit nox, sapiéntiam autem non vincit
    malítia.
  </p>
  <p>
    Attíngit ergo a fine usque ad finem fórtiter et dispónit ómnia suáviter.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_151" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_152" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 118, 89. 90. 91. 130. 135. 175 (: 89a)</span>
  </p>
</div>
<div class="latin hijo hijo_153" ontouchend="cambialengua(this)">
  <span class="red">R/. </span>In ætérnum, Dómine, verbum tuum.
</div>
<div class="latin hijo hijo_154" ontouchend="cambialengua(this)">
  In ætérnum, Dómine,<br />verbum tuum constitútum est in cælo.
</div>
<div class="latin hijo hijo_155" ontouchend="cambialengua(this)">
  <span class="red">R/. </span>In ætérnum, Dómine, verbum tuum.
</div>
<div class="latin hijo hijo_156" ontouchend="cambialengua(this)">
  In generatiónem et generatiónem véritas tua;<br />firmásti terram, et
  pérmanet.
</div>
<div class="latin hijo hijo_157" ontouchend="cambialengua(this)">
  <span class="red">R/. </span>In ætérnum, Dómine, verbum tuum.
</div>
<div class="latin hijo hijo_158" ontouchend="cambialengua(this)">
  Secúndum iudícia tua pérmanent hódie,<br />quóniam ómnia sérviunt tibi.
</div>
<div class="latin hijo hijo_159" ontouchend="cambialengua(this)">
  <span class="red">R/. </span>In ætérnum, Dómine, verbum tuum.
</div>
<div class="latin hijo hijo_160" ontouchend="cambialengua(this)">
  Declarátio sermónum tuórum illúminat,<br />et intelléctum dat párvulis.
</div>
<div class="latin hijo hijo_161" ontouchend="cambialengua(this)">
  <span class="red">R/. </span>In ætérnum, Dómine, verbum tuum.
</div>
<div class="latin hijo hijo_162" ontouchend="cambialengua(this)">
  Fáciem tuam illúmina super servum tuum,<br />et doce me iustificatiónes tuas.
</div>
<div class="latin hijo hijo_163" ontouchend="cambialengua(this)">
  <span class="red">R/. </span>In ætérnum, Dómine, verbum tuum.
</div>
<div class="latin hijo hijo_164" ontouchend="cambialengua(this)">
  Vivet ánima mea et laudábit te,<br />et iudícia tua adiuvábunt me.
</div>
<div class="latin hijo hijo_165" ontouchend="cambialengua(this)">
  <span class="red">R/. </span>In ætérnum, Dómine, verbum tuum.
</div>
<div
  class="latin red hijo hijo_166"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_167" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Illum recipe, iam non ut servum, sed ut carissimum fratrem
  </p>
  <p class="Areadingfrom">
    Léctio Epístolæ béati Pauli apóstoli ad Philémonem<span class="alindcha">7-20</span>
  </p>
  <p>Caríssime:</p>
  <p>
    Gáudium magnum hábui et consolatiónem in caritáte tua, quia víscera
    sanctórum requievérunt per te, frater.
  </p>
  <p>
    Propter quod multam fidúciam habens in Christo imperándi tibi, quod ad rem
    pértinet, propter caritátem magis óbsecro, cum sim talis ut Paulus senex,
    nunc autem et vinctus Christi Iesu; óbsecro te de meo fílio, quem génui in
    vínculis, Onésimo, qui tibi aliquándo inútilis fuit, nunc autem et tibi et
    mihi útilis, quem remísi tibi: eum, hoc est víscera mea; quem ego volúeram
    mecum detinére, ut pro te mihi ministráret in vínculis Evangélii. Sine
    consílio autem tuo nihil vólui fácere, uti ne velut ex necessitáte bonum
    tuum esset sed voluntárium.
  </p>
  <p>
    Fórsitan enim ídeo discéssit ad horam, ut ætérnum illum recíperes, iam non
    ut servum sed plus servo, caríssimum fratrem, máxime mihi, quanto autem
    magis tibi et in carne et in Dómino. Si ergo habes me sócium, súscipe illum
    sicut me. Si autem áliquid nócuit tibi aut debet, hoc mihi ímputa.
  </p>
  <p>
    Ego Paulus scripsi mea manu, ego reddam; ut non dicam tibi quod et teípsum
    mihi debes. Ita, frater! Ego te fruar in Dómino; réfice víscera mea in
    Christo!
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_168" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_169" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 145, 6c-7. 8-9a. 9bc-10 (: 5a)</span>
  </p>
</div>
<div class="latin hijo hijo_170" ontouchend="cambialengua(this)">
  <span class="red">R/. </span>Beátus cuius Deus Iacob est adiútor.
</div>
<div class="latin hijo hijo_171" ontouchend="cambialengua(this)">
  Qui custódit veritátem in sǽculum,<br />facit iudícium oppréssis,<br />dat
  escam esuriéntibus.<br />Dóminus solvit compedítos.
</div>
<div class="latin hijo hijo_172" ontouchend="cambialengua(this)">
  <span class="red">R/. </span>Beátus cuius Deus Iacob est adiútor.
</div>
<div class="latin hijo hijo_173" ontouchend="cambialengua(this)">
  Dóminus illúminat cæcos,<br />Dóminus érigit depréssos,<br />Dóminus díligit
  iustos,<br />Dóminus custódit ádvenas.
</div>
<div class="latin hijo hijo_174" ontouchend="cambialengua(this)">
  <span class="red">R/. </span>Beátus cuius Deus Iacob est adiútor.
</div>
<div class="latin hijo hijo_175" ontouchend="cambialengua(this)">
  Pupíllum et víduam susténtat,<br />et viam peccatórum dispérdit.<br />Regnábit
  Dóminus in sǽcula,<br />Deus tuus, Sion,<br />in generatiónem et generatiónem.
</div>
<div class="latin hijo hijo_176" ontouchend="cambialengua(this)">
  <span class="red">R/. </span>Beátus cuius Deus Iacob est adiútor.
</div>
<div class="latin hijo hijo_177" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Io 15, 5</span>
  </p>
  <p class="PsalmAlleluiaVerse">
    Allelúia.<br />Ego sum vitis, vos pálmites dicit Dóminus;<br />qui manet in
    me, et ego in eo, hic fert fructum multum.<br />Allelúia.
  </p>
</div>
<div class="latin hijo hijo_178" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Regnum Dei intra vos est</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">17, 20-25</span>
  </p>
</div>
<div class="latin hijo hijo_179" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_180" ontouchend="cambialengua(this)">
  <p>In illo témpore:</p>
  <p>
    Interrogátus Iesus a pharisǽis: «Quando venit regnum Dei?», respóndit eis et
    dixit: «Non venit regnum Dei cum observatióne, neque dicent: «Ecce hic» aut:
    «Illic»; ecce enim regnum Dei intra vos est».
  </p>
  <p>
    Et ait ad discípulos: «Vénient dies, quando desiderétis vidére unum diem
    Fílii hóminis et non vidébitis. Et dicent vobis: «Ecce hic», «Ecce illic»;
    nolíte ire neque sectémini. Nam sicut fulgur corúscans de sub cælo in ea,
    quæ sub cælo sunt, fulget, ita erit Fílius hóminis in die sua.
  </p>
  <p>Primum autem opórtet illum multa pati et reprobári a generatióne hac».</p>
  <p class="TheWordoftheLord">Verbum Dómini.</p>
</div>
<div class="latin hijo hijo_181" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_182" ontouchend="cambialengua(this)">
  <h2>Tempus «per annum»<br />Feria VI hebd. XXXII</h2>
</div>
<div
  class="latin red hijo hijo_183"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_184" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Si potuerunt æstimare sǽculum, quomodo huius Dominum non invenerunt?
  </p>
  <p class="Areadingfrom">
    Léctio libri Sapiéntiæ<span class="alindcha">13, 1-9</span>
  </p>
  <p>
    Vani sunt natúra omnes hómines, in quibus non subest sciéntia Dei; et de
    his, quæ vidéntur bonis, non potuérunt intellégere eum, qui est, neque
    opéribus attendéntes agnovérunt artíficem. Sed aut ignem aut spíritum aut
    citátum áerem aut gyrum stellárum aut violéntam aquam aut luminária cæli,
    rectóres orbis terrárum, deos putavérunt.
  </p>
  <p>
    Quorum si spécie delectáti, illa deos putavérunt, sciant quanto his
    dominátor eórum mélior est: speciéi enim princípium et auctor constítuit ea.
    Si autem virtútem et operatiónem eórum miráti, intéllegant ab illis quanto,
    qui hæc fecit, fórtior est illis: a magnitúdine enim et pulchritúdine
    creaturárum cognoscibíliter potest creátor horum vidéri.
  </p>
  <p>
    Sed tamen in his minor est queréla, et hi enim fortásse errant Deum
    quæréntes et voléntes inveníre. Etenim, cum in opéribus illíus converséntur,
    inquírunt et credunt vísui, quóniam pulchra sunt, quæ vidéntur.
  </p>
  <p>
    Iterum autem nec his potest ignósci: si enim tantum valuérunt scire, ut
    possent æstimáre sǽculum, quómodo huius Dóminum non facílius invenérunt?
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_185" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_186" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 18, 2-3. 4-5 (: 2a)</span>
  </p>
</div>
<div class="latin hijo hijo_187" ontouchend="cambialengua(this)">
  <span class="red">R/. </span>Cæli enárrant glóriam Dei.
</div>
<div class="latin hijo hijo_188" ontouchend="cambialengua(this)">
  Cæli enárrant glóriam Dei,<br />et ópera mánuum eius annúntiat firmaméntum.<br />Dies
  diéi erúctat verbum,<br />et nox nocti índicat sciéntiam.
</div>
<div class="latin hijo hijo_189" ontouchend="cambialengua(this)">
  <span class="red">R/. </span>Cæli enárrant glóriam Dei.
</div>
<div class="latin hijo hijo_190" ontouchend="cambialengua(this)">
  Non sunt loquélæ neque sermónes<br />quorum non intellegántur voces.<br />In
  omnem terram exívit sonus eórum,<br />et in fines orbis terræ verba eórum.
</div>
<div class="latin hijo hijo_191" ontouchend="cambialengua(this)">
  <span class="red">R/. </span>Cæli enárrant glóriam Dei.
</div>
<div
  class="latin red hijo hijo_192"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_193" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Qui permanet in doctrina, hic et Patrem et Filium habet</p>
  <p class="Areadingfrom">
    Léctio Epístolæ secúndæ beáti Ioánnis apóstoli<span class="alindcha">4-9</span>
  </p>
  <p>
    [Elécta dómina,] gavísus sum valde, quóniam invéni de fíliis tuis ambulántes
    in veritáte, sicut mandátum accépimus a Patre. Et nunc rogo te, dómina, non
    tamquam mandátum novum scribens tibi, sed quod habúimus ab inítio, ut
    diligámus altérutrum. Et hæc est cáritas, ut ambulémus secúndum mandáta
    eius; hoc mandátum est, quemádmodum audístis ab inítio, ut in eo ambulétis.
  </p>
  <p>
    Quóniam multi seductóres prodiérunt in mundum, qui non confiténtur Iesum
    Christum veniéntem in carne; hic est sedúctor et antichrístus. Vidéte
    vosmetípsos, ne perdátis, quæ operáti estis, sed ut mercédem plenam
    accipiátis.
  </p>
  <p>
    Omnis, qui ultra procédit et non manet in doctrína Christi, Deum non habet;
    qui pérmanet in doctrína, hic et Patrem et Fílium habet.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_194" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_195" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 118, 1. 2. 10. 11. 17. 18 (: 1b)</span>
  </p>
</div>
<div class="latin hijo hijo_196" ontouchend="cambialengua(this)">
  <span class="red">R/. </span>Beáti qui ámbulant in lege Dómini.
</div>
<div class="latin hijo hijo_197" ontouchend="cambialengua(this)">
  Beáti immaculáti in via,<br />qui ámbulant in lege Dómini.
</div>
<div class="latin hijo hijo_198" ontouchend="cambialengua(this)">
  <span class="red">R/. </span>Beáti qui ámbulant in lege Dómini.
</div>
<div class="latin hijo hijo_199" ontouchend="cambialengua(this)">
  Beáti, qui servant testimónia eius,<br />in toto corde exquírunt eum.
</div>
<div class="latin hijo hijo_200" ontouchend="cambialengua(this)">
  <span class="red">R/. </span>Beáti qui ámbulant in lege Dómini.
</div>
<div class="latin hijo hijo_201" ontouchend="cambialengua(this)">
  In toto corde meo exquisívi te,<br />ne erráre me fácias a præcéptis tuis.
</div>
<div class="latin hijo hijo_202" ontouchend="cambialengua(this)">
  <span class="red">R/. </span>Beáti qui ámbulant in lege Dómini.
</div>
<div class="latin hijo hijo_203" ontouchend="cambialengua(this)">
  In corde meo abscóndi elóquia tua,<br />ut non peccem tibi.
</div>
<div class="latin hijo hijo_204" ontouchend="cambialengua(this)">
  <span class="red">R/. </span>Beáti qui ámbulant in lege Dómini.
</div>
<div class="latin hijo hijo_205" ontouchend="cambialengua(this)">
  Bénefac servo tuo, et vivam,<br />et custódiam sermónem tuum.
</div>
<div class="latin hijo hijo_206" ontouchend="cambialengua(this)">
  <span class="red">R/. </span>Beáti qui ámbulant in lege Dómini.
</div>
<div class="latin hijo hijo_207" ontouchend="cambialengua(this)">
  Revéla óculos meos,<br />et considerábo mirabília de lege tua.
</div>
<div class="latin hijo hijo_208" ontouchend="cambialengua(this)">
  <span class="red">R/. </span>Beáti qui ámbulant in lege Dómini.
</div>
<div class="latin hijo hijo_209" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Lc 21, 28</span>
  </p>
  <p class="PsalmAlleluiaVerse">
    Allelúia.<br />Respícite et leváte cápita vestra,<br />quóniam appropínquat
    redémptio vestra.<br />Allelúia.
  </p>
</div>
<div class="latin hijo hijo_210" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Qua die Filius hominis revelabitur</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">17, 26-37</span>
  </p>
</div>
<div class="latin hijo hijo_211" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_212" ontouchend="cambialengua(this)">
  <p>In illo témpore: Ait Iesus ad discípulos suos:</p>
  <p>
    «Sicut factum est in diébus Noe, ita erit et in diébus Fílii hóminis:
    edébant, bibébant, uxóres ducébant, dabántur ad núptias, usque in diem, qua
    intrávit Noe in arcam, et venit dilúvium et pérdidit omnes.
  </p>
  <p>
    Simíliter sicut factum est in diébus Lot: edébant, bibébant, emébant,
    vendébant, plantábant, ædificábant; qua die autem éxiit Lot a Sódomis, pluit
    ignem et sulphur de cælo et omnes pérdidit. Secúndum hæc erit, qua die
    Fílius hóminis revelábitur.
  </p>
  <p>
    In illa die, qui fúerit in tecto, et vasa eius in domo, ne descéndat tóllere
    illa; et, qui in agro, simíliter non rédeat retro. Mémores estóte uxóris
    Lot. Quicúmque quæsíerit ánimam suam salvam fácere, perdet illam; et,
    quicúmque perdíderit illam, vivificábit eam.
  </p>
  <p>
    Dico vobis: Illa nocte erunt duo in lecto uno: unus assumétur, et alter
    relinquétur; duæ erunt moléntes in unum: una assumétur, et áltera
    relinquétur».
  </p>
  <p>Respondéntes dicunt illi: «Ubi, Dómine?».</p>
  <p>
    Qui dixit eis: «Ubicúmque fúerit corpus, illuc congregabúntur et áquilæ».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_213" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_214" ontouchend="cambialengua(this)">
  <h2>Tempus «per annum»<br />Sabbato hebd. XXXII</h2>
</div>
<div
  class="latin red hijo hijo_215"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_216" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Apparuit in mari Rubro via sine impedimento, et tamquam agni exsultaverunt
  </p>
  <p class="Areadingfrom">
    Léctio libri Sapiéntiæ<span class="alindcha">18, 14-16; 19, 6-9</span>
  </p>
  <p>
    Cum quiétum siléntium contíneret ómnia, et nox in suo cursu médium iter
    habéret, omnípotens sermo tuus de cælo a regálibus sédibus durus bellátor in
    médiam extermínii terram prosilívit, gládium acútum insimulátum impérium
    tuum portans; et stans replévit ómnia morte et usque ad cælum attingébat
    stans in terra.
  </p>
  <p>
    Omnis enim creatúra in suo génere íterum ab inítio refigurabátur, desérviens
    tuis præcéptis, ut púeri tui custodiréntur illaési.
  </p>
  <p>
    Nam nubes castra eórum obúmbrans, et ex aqua, quæ ante erat, emérsio terræ
    áridæ appáruit: e mari Rubro via sine impediménto, et campus gérminans de
    fluctu violénto, per quem cum tota natióne transiérunt, qui tegebántur tua
    manu, vidéntes tua mirabília monstra.
  </p>
  <p>
    Tamquam enim equi depavérunt escam et tamquam agni exsultavérunt,
    magnificántes te, Dómine, qui liberásti illos.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_217" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_218" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 104, 2-3. 36-37. 42-43 (: 5a)</span>
  </p>
</div>
<div class="latin hijo hijo_219" ontouchend="cambialengua(this)">
  <span class="red">R/. </span>Mementóte mirabílium quæ fecit Dóminus.
</div>
<div class="latin hijo hijo_220" ontouchend="cambialengua(this)">
  Cantáte ei et psállite ei,<br />meditámini in ómnibus mirabílibus eius.<br />Laudámini
  in nómine sancto eius,<br />lætétur cor quæréntium Dóminum.<br />
</div>
<div class="latin hijo hijo_221" ontouchend="cambialengua(this)">
  <span class="red">R/. </span>Mementóte mirabílium quæ fecit Dóminus.
</div>
<div class="latin hijo hijo_222" ontouchend="cambialengua(this)">
  Et percússit omne primogénitum in terra eórum,<br />primítias omnis róboris
  eórum.<br />Et edúxit eos cum argénto et auro;<br />et non erat in tríbubus
  eórum infírmus.<br />
</div>
<div class="latin hijo hijo_223" ontouchend="cambialengua(this)">
  <span class="red">R/. </span>Mementóte mirabílium quæ fecit Dóminus.
</div>
<div class="latin hijo hijo_224" ontouchend="cambialengua(this)">
  Quóniam memor fuit verbi sancti sui<br />ad Abraham púerum suum.<br />Et
  edúxit pópulum suum in exsultatióne,<br />eléctos suos in lætítia.
</div>
<div class="latin hijo hijo_225" ontouchend="cambialengua(this)">
  <span class="red">R/. </span>Mementóte mirabílium quæ fecit Dóminus.
</div>
<div
  class="latin red hijo hijo_226"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_227" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Debemus sublevare fratres, ut cooperatores simus veritatis
  </p>
  <p class="Areadingfrom">
    Léctio Epístolæ tértiæ beáti Ioánnis apóstoli<span class="alindcha">5-8</span>
  </p>
  <p>
    Caríssime [Gaie], fidéliter facis, quidquid operáris in fratres et hoc in
    peregrínos, qui testimónium reddidérunt caritáti tuæ in conspéctu Ecclésiæ.
    Bene fácies subvéniens illis in via digne Deo; pro nómine enim profécti
    sunt, nihil accipiéntes a gentílibus. Nos ergo debémus subleváre huiúsmodi,
    ut cooperatóres simus veritátis.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_228" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_229" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 111, 1-2. 3-4. 5-6 (: 1)</span>
  </p>
</div>
<div class="latin hijo hijo_230" ontouchend="cambialengua(this)">
  <span class="red">R/. </span>Beátus vir qui timet Dóminum.
</div>
<div class="latin hijo hijo_231" ontouchend="cambialengua(this)">
  Beátus vir qui timet Dóminum,<br />in mandátis eius cupit nimis.<br />Potens
  in terra erit semen eius,<br />generátio rectórum benedicétur.
</div>
<div class="latin hijo hijo_232" ontouchend="cambialengua(this)">
  <span class="red">R/. </span>Beátus vir qui timet Dóminum.
</div>
<div class="latin hijo hijo_233" ontouchend="cambialengua(this)">
  Glória et divítiæ in domo eius,<br />et iustítia eius manet in sǽculum
  sǽculi.<br />Exórtum est in ténebris lumen rectis,<br />miséricors et
  miserátor et iustus.
</div>
<div class="latin hijo hijo_234" ontouchend="cambialengua(this)">
  <span class="red">R/. </span>Beátus vir qui timet Dóminum.
</div>
<div class="latin hijo hijo_235" ontouchend="cambialengua(this)">
  Iucúndus homo qui miserétur et cómmodat,<br />dispónet res suas in iudício,<br />quia
  in ætérnum non commovébitur.<br />In memória ætérna erit iustus.
</div>
<div class="latin hijo hijo_236" ontouchend="cambialengua(this)">
  <span class="red">R/. </span>Beátus vir qui timet Dóminum.
</div>
<div class="latin hijo hijo_237" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Cf. 2 Th 2, 14</span>
  </p>
  <p class="PsalmAlleluiaVerse">
    Allelúia.<br />Deus vocávit nos per Evangélium,<br />in acquisitiónem glóriæ
    Dómini nostri Iesu Christi.<br />Allelúia.
  </p>
</div>
<div class="latin hijo hijo_238" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Deus faciet vindictam electorum suorum clamantium ad se</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">18, 1-8</span>
  </p>
</div>
<div class="latin hijo hijo_239" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_240" ontouchend="cambialengua(this)">
  <p>In illo témpore:</p>
  <p>
    Dicébat Iesus discípulis suis parábolam, quóniam opórtet semper oráre et non
    defícere, dicens:
  </p>
  <p>
    «Iudex quidam erat in quadam civitáte, qui Deum non timébat et hóminem non
    reverebátur. Vídua autem erat in civitáte illa et veniébat ad eum dicens:
    «Víndica me de adversário meo». Et nolébat per multum tempus; post hæc autem
    dixit intra se: «Etsi Deum non tímeo nec hóminem revéreor, tamen quia
    molésta est mihi hæc vídua, vindicábo illam, ne in novíssimo véniens
    suggíllet me»».
  </p>
  <p>
    Ait autem Dóminus: «Audíte quid iudex iniquitátis dicit; Deus autem non
    fáciet vindíctam electórum suórum clamántium ad se die ac nocte, et
    patiéntiam habébit in illis? Dico vobis: Cito fáciet vindíctam illórum.
    Verúmtamen Fílius hóminis véniens, putas, invéniet fidem in terra?».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_241" ontouchend="cambialengua(this)">
  <span class="red">R/. </span>Laus tibi, Christe.
</div>
