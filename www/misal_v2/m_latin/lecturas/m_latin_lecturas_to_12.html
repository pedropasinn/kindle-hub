<div class="latin hijo hijo_1" ontouchend="cambialengua(this)">
  <h2>Tempus «per annum»<br />Domenica XII</h2>
</div>
<div class="latin hijo hijo_2" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Liberavit animam pauperis de manu malorum</p>
  <p class="Areadingfrom">
    Léctio libri Ieremíæ prophétæ<span class="alindcha">20, 10-13</span>
  </p>
  <p>
    Audívi contumélias multórum et terrórem in circúitu: «Denuntiáte, et
    denuntiémus eum». Omnes pacífici mei observábant lapsum meum: «Forte
    decipiétur, et prævalébimus advérsus eum et consequémur ultiónem ex eo».
  </p>
  <p>
    Dóminus autem mecum est quasi bellátor fortis; idcírco, qui persequúntur me,
    cadent et infírmi erunt. Confundéntur veheménter, quia non prosperáti sunt;
    oppróbrium sempitérnum, quod numquam delébitur.
  </p>
  <p>
    Et tu, Dómine exercítuum, probátor iusti, qui vides renes et cor, vídeam,
    quæso, ultiónem tuam ex eis; tibi enim revelávi causam meam.
  </p>
  <p>
    Cantáte Dómino, laudáte Dóminum, quia liberávit ánimam páuperis de manu
    malórum.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_3" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_4" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 68, 8.10.14 y 17. 33-35 (: 14c)</span>
  </p>
</div>
<div class="latin hijo hijo_5" ontouchend="cambialengua(this)">
  <span class="red">R/. </span>In multitúdini misericórdiæ tuæ, exaúdi me,
  Domine.
</div>
<div class="latin hijo hijo_6" ontouchend="cambialengua(this)">
  Quóniam propter te sustínui oppróbrium,<br />opéruit confúsio fáciem meam;<br />extráneus
  factus sum frátribus meis,<br />et peregrínus fíliis matris meæ.<br />Quóniam
  zelus domus tuæ comédit me,<br />et oppróbria exprobrántium tibi cecidérunt
  super me.
</div>
<div class="latin hijo hijo_7" ontouchend="cambialengua(this)">
  <span class="red">R/. </span>In multitúdini misericórdiæ tuæ, exaúdi me,
  Domine.
</div>
<div class="latin hijo hijo_8" ontouchend="cambialengua(this)">
  Ego vero oratiónem meam ad te, Dómine;<br />in témpore benepláciti, Deus.<br />In
  multitúdine misericórdiæ tuæ exáudi me,<br />in veritáte salútis tuæ.<br />Exáudi
  me, Dómine, quóniam benígna est misericórdia tua;<br />secúndum multitúdinem
  miseratiónum tuárum réspice in me.
</div>
<div class="latin hijo hijo_9" ontouchend="cambialengua(this)">
  <span class="red">R/. </span>In multitúdini misericórdiæ tuæ, exaúdi me,
  Domine.
</div>
<div class="latin hijo hijo_10" ontouchend="cambialengua(this)">
  Vídeant húmiles et læténtur;<br />quǽrite Deum, et vivet cor vestrum.<br />Quóniam
  exaudívit páuperes Dóminus,<br />et vinctos suos non despéxit.<br />Laudent
  illum cæli et terra,<br />mária et ómnia reptília in eis.
</div>
<div class="latin hijo hijo_11" ontouchend="cambialengua(this)">
  <span class="red">R/. </span>In multitúdini misericórdiæ tuæ, exaúdi me,
  Domine.
</div>
<div class="latin hijo hijo_12" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">Non sicut delictum, ita et donum</p>
  <p class="Areadingfrom">
    Léctio Epístolæ beáti Pauli apóstoli ad Romános<span class="alindcha">5, 12-15</span>
  </p>
  <p>Fratres:</p>
  <p>
    Sicut per unum hóminem peccátum in hunc mundum intrávit, et per peccátum
    mors, et ita in omnes hómines mors pertránsiit, eo quod omnes peccavérunt.
  </p>
  <p>
    Usque ad legem enim peccátum erat in mundo; peccátum autem non imputátur,
    cum lex non est, sed regnávit mors ab Adam usque ad Móysen étiam in eos, qui
    non peccavérunt in similitúdine prævaricatiónis Adæ, qui est figúra futúri.
  </p>
  <p>
    Sed non sicut delíctum, ita et donum; si enim uníus delícto multi mórtui
    sunt, multo magis grátia Dei et donum in grátia uníus hóminis Iesu Christi
    in multos abundávit.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_13" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_14" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Io 15, 26b-27a</span>
  </p>
  <p class="PsalmAlleluiaVerse">
    Allelúia.<br />Spíritus veritátis testimónium perhibébit de me, dicit
    Dóminus;<br />et vos testimónium perhibétis.<br />Allelúia.
  </p>
</div>
<div class="latin hijo hijo_15" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Nolite timere eos qui occidunt corpus</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">10, 26-33</span>
  </p>
</div>
<div class="latin hijo hijo_16" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_17" ontouchend="cambialengua(this)">
  <p>In illo témpore: Dixit Iesus apóstolis suis:</p>
  <p>
    «Ne timuéritis hómines. Nihil enim est opértum, quod non revelábitur, et
    occúltum, quod non sciétur. Quod dico vobis in ténebris, dícite in lúmine;
    et, quod in aure audítis, prædicáte super tecta.
  </p>
  <p>
    Et nolíte timére eos, qui occídunt corpus, ánimam autem non possunt
    occídere; sed pótius eum timéte, qui potest et ánimam et corpus pérdere in
    gehénna. Nonne duo pásseres asse véneunt? Et unus ex illis non cadet super
    terram sine Patre vestro. Vestri autem et capílli cápitis omnes numeráti
    sunt. Nolíte ergo timére; multis passéribus melióres estis vos.
  </p>
  <p>
    Omnis ergo qui confitébitur me coram homínibus, confitébor et ego eum coram
    Patre meo, qui est in cælis; qui autem negáverit me coram homínibus, negábo
    et ego eum coram Patre meo, qui est in cælis».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_18" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_19" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Hic confringes tumentes fluctus tuos</p>
  <p class="Areadingfrom">
    Léctio libri Iob<span class="alindcha">38, 1. 8-11</span>
  </p>
  <p>Respóndens Dóminus Iob de túrbine dixit:</p>
  <p>
    «Quis conclúsit óstiis mare, quando erumpébat quasi de viscéribus procédens,
    cum pónerem nubem vestiméntum eius et calígine illud quasi fáscia
    obvólverem? Definívi illud términis meis et pósui vectem et óstia et dixi:
    Usque huc vénies et non procédes ámplius et hic confrínges tuméntes fluctus
    tuos».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_20" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_21" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 106, 23-24. 25-26. 28-29. 30-31 (: cf. 1)</span>
  </p>
</div>
<div class="latin hijo hijo_22" ontouchend="cambialengua(this)">
  <span class="red">R/. </span>Confitémini Domino, quóniam in sǽculum
  misericórdiæ eius.
</div>
<div class="latin hijo hijo_23" ontouchend="cambialengua(this)">
  Qui descéndunt mare in návibus,<br />faciéntes operatiónem in aquis multis.<br />Ipsi
  vidérunt ópera Dómini,<br />et mirabília eius in profúndo.
</div>
<div class="latin hijo hijo_24" ontouchend="cambialengua(this)">
  <span class="red">R/. </span>Confitémini Domino, quóniam in sǽculum
  misericórdiæ eius.
</div>
<div class="latin hijo hijo_25" ontouchend="cambialengua(this)">
  Dixit et excitávit spíritum procéllæ,<br />et exaltáti sunt fluctus eius.<br />Ascéndunt
  usque ad cælos,<br />et descéndunt usque ad abýssos;<br />ánima eórum in malis
  tabescébat.
</div>
<div class="latin hijo hijo_26" ontouchend="cambialengua(this)">
  <span class="red">R/. </span>Confitémini Domino, quóniam in sǽculum
  misericórdiæ eius.
</div>
<div class="latin hijo hijo_27" ontouchend="cambialengua(this)">
  Et clamavérunt ad Dóminum cum tribularéntur,<br />et de necessitátibus eórum
  edúxit eos.<br />Et státuit procéllam eius in auram,<br />et tacuérunt fluctus
  eius.
</div>
<div class="latin hijo hijo_28" ontouchend="cambialengua(this)">
  <span class="red">R/. </span>Confitémini Domino, quóniam in sǽculum
  misericórdiæ eius.
</div>
<div class="latin hijo hijo_29" ontouchend="cambialengua(this)">
  Et lætáti sunt, quia siluérunt,<br />et dedúxit eos in portum voluntátis
  eórum.<br />Confiteántur Dómino propter misericórdiam eius,<br />et mirabília
  eius in fílios hóminum.
</div>
<div class="latin hijo hijo_30" ontouchend="cambialengua(this)">
  <span class="red">R/. </span>Confitémini Domino, quóniam in sǽculum
  misericórdiæ eius.
</div>
<div class="latin hijo hijo_31" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">Ecce, facta sunt nova</p>
  <p class="Areadingfrom">
    Léctio Epístolæ secúndæ beáti Pauli apóstoli ad Corínthios<span
      class="alindcha">5, 14-17</span>
  </p>
  <p class="Incipit-oneline">
    Fratres: Cáritas Christi urget nos, æstimántes hoc quóniam, si unus pro
    ómnibus mórtuus est, ergo omnes mórtui sunt; et pro ómnibus mórtuus est, ut
    et, qui vivunt, iam non sibi vivant, sed ei, qui pro ipsis mórtuus est et
    resurréxit. Itaque nos ex hoc néminem nóvimus secúndum carnem; et si
    cognóvimus secúndum carnem Christum, sed nunc iam non nóvimus. Si quis ergo
    in Christo, nova creatúra; vétera transiérunt, ecce, facta sunt nova.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_32" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_33" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Io 15, 26b-27a</span>
  </p>
  <p class="PsalmAlleluiaVerse">
    Allelúia.<br />Prophéta magnus surréxit in nobis, et Deus visitábit plebem
    suam.<br />Allelúia.
  </p>
</div>
<div class="latin hijo hijo_34" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Quis est iste, quia et ventus et mare obœdiunt ei?</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Marcum<span class="alindcha">4, 35-41</span>
  </p>
</div>
<div class="latin hijo hijo_35" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_36" ontouchend="cambialengua(this)">
  <p class="TheWordoftheLord4">
    In illa die, cum sero esset factum, ait Iesus discípulis suis: «Transeámus
    contra». Et dimitténtes turbam, assúmunt eum, ut erat in navi; et áliæ naves
    erant cum illo. Et exóritur procélla magna venti, et fluctus se mittébant in
    navem, ita ut iam implerétur navis. Et erat ipse in puppi supra cervícal
    dórmiens; et éxcitant eum et dicunt ei: «Magíster, non ad te pértinet quia
    perímus?». Et exsúrgens comminátus est vento et dixit mari: «Tace,
    obmutésce!». Et cessávit ventus, et facta est tranquíllitas magna. Et ait
    illis: «Quid tímidi estis? Necdum habétis fidem?». Et timuérunt magno timóre
    et dicébant ad altérutrum: «Quis putas est iste, quia et ventus et mare
    oboédiunt ei?».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_37" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_38" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Videbunt in quem transfixerunt (Io 19, 37)</p>
  <p class="Areadingfrom">
    Léctio libri Zacharíæ prophétæ<span class="alindcha">12, 10-11; 13, 1</span>
  </p>
  <p class="Incipit-oneline">
    «Effúndam super domum David et super habitatóres Ierúsalem spíritum grátiæ
    et precum; et aspícient ad me. Quem confixérunt, plangent quasi planctu
    super unigénitum et dolébunt super eum, ut doléri solet super primogénitum.
    In die illa magnus erit planctus in Ierúsalem sicut planctus Adadrémmon in
    campo Magéddo. In die illa erit fons patens dómui David et habitántibus
    Ierúsalem pro peccátis et immundítia».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_39" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_40" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 62, 2.3-4.5-6.8-9 (: 2b)</span>
  </p>
</div>
<div class="latin hijo hijo_41" ontouchend="cambialengua(this)">
  <span class="red">R/. </span>Sitívit in te ánima mea, Dómine, Deus meus.
</div>
<div class="latin hijo hijo_42" ontouchend="cambialengua(this)">
  Deus, Deus meus es tu, ad te de luce vígilo.<br />Sitívit in te ánima mea,<br />te
  desiderávit caro mea.
</div>
<div class="latin hijo hijo_43" ontouchend="cambialengua(this)">
  <span class="red">R/. </span>Sitívit in te ánima mea, Dómine, Deus meus.
</div>
<div class="latin hijo hijo_44" ontouchend="cambialengua(this)">
  In terra desérta et árida et inaquósa,<br />sic in sancto appárui tibi,<br />ut
  vidérem virtútem tuam et glóriam tuam.<br />Quóniam mélior est misericórdia
  tua super vitas,<br />lábia mea laudábunt te.
</div>
<div class="latin hijo hijo_45" ontouchend="cambialengua(this)">
  <span class="red">R/. </span>Sitívit in te ánima mea, Dómine, Deus meus.
</div>
<div class="latin hijo hijo_46" ontouchend="cambialengua(this)">
  Sic benedícam te in vita mea,<br />et in nómine tuo levábo manus meas.<br />Sicut
  ádipe et pinguédine repleátur ánima mea,<br />et lábiis exsultatiónis laudábit
  os meum.
</div>
<div class="latin hijo hijo_47" ontouchend="cambialengua(this)">
  <span class="red">R/. </span>Sitívit in te ánima mea, Dómine, Deus meus.
</div>
<div class="latin hijo hijo_48" ontouchend="cambialengua(this)">
  Quia fuísti adiútor meus,<br />et in velaménto alárum tuárum exsultábo.<br />Adhǽsit
  ánima mea post te,<br />me suscépit déxtera tua.
</div>
<div class="latin hijo hijo_49" ontouchend="cambialengua(this)">
  <span class="red">R/. </span>Sitívit in te ánima mea, Dómine, Deus meus.
</div>
<div class="latin hijo hijo_50" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">Quicumque baptizati estis, Christum induistis</p>
  <p class="Areadingfrom">
    Léctio Epístolæ beáti Pauli apóstoli ad Gálatas<span class="alindcha">Ga 3, 26-29</span>
  </p>
  <p class="Incipit-oneline">
    Fratres: Omnes fílii Dei estis per fidem in Christo Iesu. Quicúmque enim in
    Christum baptizáti estis, Christum induístis: non est Iudǽus neque Græcus,
    non est servus neque liber, non est másculus et fémina; omnes enim vos unus
    estis in Christo Iesu. Si autem vos Christi, ergo Abrahæ semen estis,
    secúndum promissiónem herédes.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_51" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_52" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Io 10, 27</span>
  </p>
  <p class="PsalmAlleluiaVerse">
    Allelúia.<br />Oves meæ vocem meam áudiunt, dicit Dóminus, et ego cognósco
    eas, et sequúntur me.<br />Allelúia.
  </p>
</div>
<div class="latin hijo hijo_53" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Tu es Christus Dei. Oportet Filium hominis multa pati</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">9, 18-24</span>
  </p>
</div>
<div class="latin hijo hijo_54" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_55" ontouchend="cambialengua(this)">
  <p class="TheWordoftheLord4">
    Factum est, cum solus esset Iesus orans, erant cum illo discípuli, et
    interrogávit illos dicens: «Quem me dicunt esse turbæ?». At illi
    respondérunt et dixérunt: «Ioánnem Baptístam, álii autem Elíam, álii vero:
    Prophéta unus de prióribus surréxit». Dixit autem illis: «Vos autem quem me
    esse dícitis?». Respóndens Petrus dixit: «Christum Dei». At ille íncrepans
    illos præcépit, ne cui dícerent hoc, dicens: «Opórtet Fílium hóminis multa
    pati et reprobári a senióribus et princípibus sacerdótum et scribis et
    occídi et tértia die resúrgere». Dicébat autem ad omnes: «Si quis vult post
    me veníre, ábneget semetípsum et tollat crucem suam cotídie et sequátur me.
    Qui enim volúerit ánimam suam salvam fácere, perdet illam; qui autem
    perdíderit ánimam suam propter me, hic salvam fáciet illam.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_56" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_57" ontouchend="cambialengua(this)">
  <h2>Tempus «per annum»<br />Feria II hebd. XII</h2>
</div>
<div
  class="latin red hijo hijo_58"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_59" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Egressus est Abram sicut præceperat ei Dóminus</p>
  <p class="Areadingfrom">
    Léctio libri Génesis<span class="alindcha">12, 1-9</span>
  </p>
  <p>
    Dixit Dóminus ad Abram: «Egrédere de terra tua et de cognatióne tua et de
    domo patris tui in terram, quam monstrábo tibi. Faciámque te in gentem
    magnam et benedícam tibi et magnificábo nomen tuum, erísque in
    benedictiónem. Benedícam benedicéntibus tibi et maledicéntibus tibi
    maledícam, atque in te benedicéntur univérsæ cognatiónes terræ!».
  </p>
  <p>
    Egréssus est ítaque Abram, sicut præcéperat ei Dóminus, et ivit cum eo Lot.
    Septuagínta quinque annórum erat Abram, cum egrederétur de Charran. Tulítque
    Sárai uxórem suam et Lot fílium fratris sui universámque substántiam, quam
    acquisíverant, et ánimas, quas fécerant in Charran, et egréssi sunt, ut
    irent in terram Chánaan; et venérunt in terram Chánaan. Pertransívit Abram
    terram usque ad locum Sichem, usque ad Quercum Moreh. Chananǽus autem tunc
    erat in terra.
  </p>
  <p>
    Appáruit autem Dóminus Abram et dixit ei: «Sémini tuo dabo terram hanc». Qui
    ædificávit ibi altáre Dómino, qui apparúerat ei.
  </p>
  <p>
    Et inde transgrédiens ad montem, qui erat contra oriéntem Bethel, teténdit
    ibi tabernáculum suum ab occidénte habens Bethel et ab oriénte Hai;
    ædificávit quoque ibi altáre Dómino et invocávit nomen Dómini. Perrexítque
    Abram de mansióne in mansiónem usque ad Nageb.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_60" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_61" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 32, 12-13. 18-19. 20 et 22 (: cf. 12)</span>
  </p>
</div>
<div class="latin hijo hijo_62" ontouchend="cambialengua(this)">
  <span class="red">R/. </span>Beátus pópulus, quem elégit Dóminus in
  hereditátem sibi.
</div>
<div class="latin hijo hijo_63" ontouchend="cambialengua(this)">
  Beáta gens, cui Dóminus est Deus, pópulus,<br />quem elégit in hereditátem
  sibi.<br />De cælo respéxit Dóminus,<br />vidit omnes fílios hóminum.
</div>
<div class="latin hijo hijo_64" ontouchend="cambialengua(this)">
  <span class="red">R/. </span>Beátus pópulus, quem elégit Dóminus in
  hereditátem sibi.
</div>
<div class="latin hijo hijo_65" ontouchend="cambialengua(this)">
  Ecce óculi Dómini super metuéntes eum,<br />in eos qui sperant super
  misericórdia eius,<br />ut éruat a morte ánimas eórum,<br />et alat eos in
  fame.
</div>
<div class="latin hijo hijo_66" ontouchend="cambialengua(this)">
  <span class="red">R/. </span>Beátus pópulus, quem elégit Dóminus in
  hereditátem sibi.
</div>
<div class="latin hijo hijo_67" ontouchend="cambialengua(this)">
  Anima nostra sústinet Dóminum,<br />quóniam adiútor et protéctor noster
  est.<br />Fiat misericórdia tua, Dómine, super nos,<br />quemádmodum
  sperávimus in te.
</div>
<div class="latin hijo hijo_68" ontouchend="cambialengua(this)">
  <span class="red">R/. </span>Beátus pópulus, quem elégit Dóminus in
  hereditátem sibi.
</div>
<div
  class="latin red hijo hijo_69"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_70" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Abstulit Dóminus Israel de conspectu suo, et non remansit nisi tribus Iudæ
  </p>
  <p class="Areadingfrom">
    Léctio libri secúndi Regum<span class="alindcha">17, 5-8.13-15a.18</span>
  </p>
  <p>In diébus illis:</p>
  <p>
    Pervagátus est Salmánasar, rex Assyriórum, omnem terram et ascéndens
    Samaríam obsédit eam tribus annis. Anno autem nono Osée cepit rex Assyriórum
    Samaríam et tránstulit Israel in Assur posuítque eos in Hala et iuxta Habor
    flúvium Gozan et in civitátibus Medórum.
  </p>
  <p>
    Factum est enim hoc, cum peccássent fílii Israel Dómino Deo suo, qui
    edúxerat eos de terra Ægýpti, de manu pharaónis regis Ægýpti: coluérunt deos
    aliénos. Et ambulavérunt iuxta ritus géntium, quas consúmpserat Dóminus in
    conspéctu filiórum Israel et regum Israel, qui simíliter fécerant.
  </p>
  <p>
    Et testificátus est Dóminus in Israel et in Iuda per manum ómnium
    prophetárum et vidéntium dicens: «Revertímini a viis vestris péssimis et
    custodíte mandáta mea et præcépta iuxta omnem legem, quam præcépi pátribus
    vestris, et sicut misi ad vos in manu servórum meórum prophetárum». Qui non
    audiérunt, sed induravérunt cervícem suam iuxta cervícem patrum suórum, qui
    noluérunt crédere in Dóminum Deum suum. Et abiecérunt legítima eius et
    pactum, quod pépigit cum pátribus eórum, et testificatiónes, quibus
    contestátus est eos.
  </p>
  <p>
    Iratúsque est Dóminus veheménter Israel et ábstulit eos de conspéctu suo, et
    non remánsit nisi tribus Iudæ tantúmmodo.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_71" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_72" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 59, 3. 4-5. 12-13 (: 7b)</span>
  </p>
</div>
<div class="latin hijo hijo_73" ontouchend="cambialengua(this)">
  <span class="red">R/. </span>Salvos fac déxtera tua, Dómine, et exáudi nos.
</div>
<div class="latin hijo hijo_74" ontouchend="cambialengua(this)">
  Deus, reppulísti nos, destruxísti nos;<br />irátus es: convértere ad nos.
</div>
<div class="latin hijo hijo_75" ontouchend="cambialengua(this)">
  <span class="red">R/. </span>Salvos fac déxtera tua, Dómine, et exáudi nos.
</div>
<div class="latin hijo hijo_76" ontouchend="cambialengua(this)">
  Concussísti terram, confregísti eam,<br />sana contritiónes eius, quia commóta
  est.<br />Ostendísti pópulo tuo dura,<br />potásti nos vino vertíginis.
</div>
<div class="latin hijo hijo_77" ontouchend="cambialengua(this)">
  <span class="red">R/. </span>Salvos fac déxtera tua, Dómine, et exáudi nos.
</div>
<div class="latin hijo hijo_78" ontouchend="cambialengua(this)">
  Nonne tu, Deus, qui reppulísti nos,<br />et non egrediéris, Deus, in
  virtútibus nostris?<br />Da nobis auxílium de tribulatióne,<br />quia vana
  salus hóminis.<br />In Deo faciémus virtútem,<br />et ipse conculcábit
  tribulántes nos.
</div>
<div class="latin hijo hijo_79" ontouchend="cambialengua(this)">
  <span class="red">R/. </span>Salvos fac déxtera tua, Dómine, et exáudi nos.
</div>
<div class="latin hijo hijo_80" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Hebr 4, 12</span>
  </p>
  <p class="PsalmAlleluiaVerse">
    Allelúia.<br />Vivis est sermo Dei, et éfficax, et discrétor cogitatiónum et
    intentiónum cordis.<br />Allelúia.
  </p>
</div>
<div class="latin hijo hijo_81" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Eice primum trabem de oculo tuo</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">7, 1-5</span>
  </p>
</div>
<div class="latin hijo hijo_82" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_83" ontouchend="cambialengua(this)">
  <p>In illo témpore: Dixit Iesus discípulis suis:</p>
  <p>
    «Nolíte iudicáre, ut non iudicémini; in quo enim iudício iudicavéritis,
    iudicabímini, et in qua mensúra mensi fuéritis, metiétur vobis.
  </p>
  <p>
    Quid autem vides festúcam in óculo fratris tui, et trabem in óculo tuo non
    vides? Aut quómodo dices fratri tuo: «Sine, eíciam festúcam de óculo tuo»,
    et ecce trabes est in óculo tuo? Hypócrita, éice primum trabem de óculo tuo,
    et tunc vidébis eícere festúcam de óculo fratris tui».
  </p>
  <p class="TheWordoftheLord4">Verbum Dómini.</p>
</div>
<div class="latin hijo hijo_84" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_85" ontouchend="cambialengua(this)">
  <h2>Tempus «per annum»<br />Feria III hebd. XII</h2>
</div>
<div
  class="latin red hijo hijo_86"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_87" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Ne sit iurgium inter me et te: fratres enim sumus</p>
  <p class="Areadingfrom">
    Léctio libri Génesis<span class="alindcha">13, 2.5-18</span>
  </p>
  <p>
    Abram erat dives valde in pecóribus, argénto et auro. Sed et Lot, qui ibat
    cum Abram, fuérunt greges óvium et arménta et tabernácula; nec póterat eos
    cápere terra, ut habitárent simul: erat quippe substántia eórum multa, et
    nequíbant habitáre commúniter. Unde et facta est rixa inter pastóres gregum
    Abram et pastóres gregum Lot. Eo autem témpore Chananǽus et Pherezǽus
    habitábant in illa terra.
  </p>
  <p>
    Dixit ergo Abram ad Lot: «Ne, quæso, sit iúrgium inter me et te et inter
    pastóres meos et pastóres tuos: fratres enim sumus. Nonne univérsa terra
    coram te est? Recéde a me, óbsecro: si ad sinístram íeris, ego déxteram
    tenébo; si tu déxteram elégeris, ego ad sinístram pergam».
  </p>
  <p>
    Elevátis ítaque Lot óculis, vidit omnem circa regiónem Iordánis, quæ
    univérsa irrigabátur, ántequam subvérteret Dóminus Sódomam et Gomórram,
    sicut paradísus Dómini et sicut Ægýptus usque in Segor. Elegítque sibi Lot
    omnem regiónem circa Iordánem et recéssit ad oriéntem; divisíque sunt
    altérutrum a fratre suo. Abram habitávit in terra Chánaan; Lot vero morátus
    est in óppidis, quæ erant circa Iordánem, et tabernácula movit usque ad
    Sódomam. Hómines autem Sodomítæ péssimi erant et peccatóres coram Dómino
    nimis.
  </p>
  <p>
    Dixítque Dóminus ad Abram, postquam divísus est Lot ab eo: «Leva óculos tuos
    et vide a loco, in quo nunc es, ad aquilónem et ad merídiem, ad oriéntem et
    ad occidéntem: omnem terram, quam cónspicis, tibi dabo et sémini tuo usque
    in sempitérnum; faciámque semen tuum sicut púlverem terræ: si quis potest
    hóminum numeráre púlverem terræ, semen quoque tuum numeráre póterit. Surge
    et perámbula terram in longitúdine et in latitúdine sua, quia tibi datúrus
    sum eam».
  </p>
  <p>
    Movens ígitur tabernáculum suum, Abram venit et habitávit iuxta Quercus
    Mambre, quæ sunt in Hebron, ædificavítque ibi altáre Dómino.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_88" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_89" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 14, 2-3ab. 3cd-4ab. 5 (: 1a)</span>
  </p>
</div>
<div class="latin hijo hijo_90" ontouchend="cambialengua(this)">
  <span class="red">R/. </span>Dómine, quis habitábit in tabernáculo tuo?
</div>
<div class="latin hijo hijo_91" ontouchend="cambialengua(this)">
  Qui ingréditur sine mácula, et operátur iustítiam;<br />qui lóquitur veritátem
  in corde suo,<br />qui non egit dolum in lingua sua.
</div>
<div class="latin hijo hijo_92" ontouchend="cambialengua(this)">
  <span class="red">R/. </span>Dómine, quis habitábit in tabernáculo tuo?
</div>
<div class="latin hijo hijo_93" ontouchend="cambialengua(this)">
  Nec fecit próximo suo malum,<br />et oppróbrium non íntulit próximo suo.<br />Ad
  níhilum reputátus est in conspéctu eius malígnus,<br />timéntes autem Dóminum
  gloríficat.
</div>
<div class="latin hijo hijo_94" ontouchend="cambialengua(this)">
  <span class="red">R/. </span>Dómine, quis habitábit in tabernáculo tuo?
</div>
<div class="latin hijo hijo_95" ontouchend="cambialengua(this)">
  Qui pecúniam suam non dedit ad usúram,<br />et múnera super innocéntem non
  accépit.<br />Qui facit hæc, non movébitur in ætérnum.
</div>
<div class="latin hijo hijo_96" ontouchend="cambialengua(this)">
  <span class="red">R/. </span>Dómine, quis habitábit in tabernáculo tuo?
</div>
<div
  class="latin red hijo hijo_97"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_98" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Protegam urbem hanc et salvabo eam propter me et David</p>
  <p class="Areadingfrom">
    Léctio libri secúndi Regum<span class="alindcha">19, 9b-11.14-21.31-35a.36</span>
  </p>
  <p>In diébus illis:</p>
  <p>
    Misit Sennácherib, rex Assyriórum, núntios ad Ezechíam dicens: «Hæc dícite
    Ezechíæ regi Iudæ: Non te sedúcat Deus tuus, in quo habes fidúciam, neque
    dicas: «Non tradétur Ierúsalem in manu regis Assyriórum». Tu enim ipse
    audísti, quæ fécerint reges Assyriórum univérsis terris, quómodo vastáverint
    eas. Num ergo solus póteris liberári?».
  </p>
  <p>
    Itaque cum accepísset Ezechías lítteras de manu nuntiórum et legísset eas,
    ascéndit in domum Dómini et expándit eas coram Dómino et orávit in conspéctu
    eius dicens: «Dómine, Deus Israel, qui sedes super chérubim! Tu es Deus
    solus regnórum ómnium terræ, tu fecísti cælum et terram. Inclína aurem tuam
    et audi; áperi, Dómine, óculos tuos et vide et audi ómnia verba Sennácherib,
    qui misit, ut exprobráret Deum vivéntem. Vere, Dómine, dissipavérunt reges
    Assyriórum gentes et terras eárum et misérunt deos eórum in ignem; non enim
    erant dii, sed ópera mánuum hóminum ex ligno et lápide, et perdidérunt eos.
    Nunc ígitur, Dómine Deus noster, salvos nos fac de manu eius, ut sciant
    ómnia regna terræ quia tu, Dómine, es Deus solus».
  </p>
  <p>
    Misit autem Isaías fílius Amos ad Ezechíam dicens: «Hæc dicit Dóminus, Deus
    Israel: Quæ deprecátus es me super Sennácherib rege Assyriórum, audívi. Iste
    est sermo, quem locútus est Dóminus de eo: Sprevit te et subsannávit virgo
    fília Sion; post tergum tuum caput movit fília Ierúsalem. De Ierúsalem
    quippe egrediéntur relíquiæ, et, quod relinquétur, de monte Sion. Zelus
    Dómini exercítuum fáciet hoc.
  </p>
  <p>
    Quam ob rem hæc dicit Dóminus de rege Assyriórum: Non ingrediétur urbem hanc
    nec mittet in eam sagíttam nec occúrret ei clípeo nec fundet ággerem circa
    eam. Per viam, qua venit, revertétur et civitátem hanc non ingrediétur,
    dicit Dóminus. Protegámque urbem hanc et salvábo eam propter me et propter
    David servum meum».
  </p>
  <p>
    Factum est ígitur in nocte illa: egréssus est ángelus Dómini et percússit in
    castris Assyriórum centum octogínta quinque mília. Et recédens ábiit et
    revérsus est Sennácherib rex Assyriórum et mansit in Níneve.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_99" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_100" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 47, 2-3ab. 3cd-4. 10-11 (: cf. 9d)</span>
  </p>
</div>
<div class="latin hijo hijo_101" ontouchend="cambialengua(this)">
  <span class="red">R/. </span>Deus fundávit civitátem suam in æternum.
</div>
<div class="latin hijo hijo_102" ontouchend="cambialengua(this)">
  Magnus Dóminus et laudábilis nimis,<br />in civitáte Dei nostri.<br />Mons
  sanctus eius collis speciósus,<br />exsultátio univérsæ terræ.
</div>
<div class="latin hijo hijo_103" ontouchend="cambialengua(this)">
  <span class="red">R/. </span>Deus fundávit civitátem suam in æternum.
</div>
<div class="latin hijo hijo_104" ontouchend="cambialengua(this)">
  Mons Sion, extréma aquilónis,<br />cívitas regis magni.<br />Deus in dómibus
  eius notus<br />factus est ut refúgium.
</div>
<div class="latin hijo hijo_105" ontouchend="cambialengua(this)">
  <span class="red">R/. </span>Deus fundávit civitátem suam in æternum.
</div>
<div class="latin hijo hijo_106" ontouchend="cambialengua(this)">
  Recogitámus, Deus, misericórdiam tuam<br />in médio templi tui.<br />Secúndum
  nomen tuum, Deus,<br />sic et laus tua in fines terræ;<br />iustítia plena est
  déxtera tua.
</div>
<div class="latin hijo hijo_107" ontouchend="cambialengua(this)">
  <span class="red">R/. </span>Deus fundávit civitátem suam in æternum.
</div>
<div class="latin hijo hijo_108" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Io 8, 12</span>
  </p>
  <p class="PsalmAlleluiaVerse">
    Allelúia.<br />Ego sum lux mundi, dicit Dóminus; qui séquitur me habébit
    lumen vitæ.<br />Allelúia.
  </p>
</div>
<div class="latin hijo hijo_109" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Quæcumque vultis ut faciant vobis homines, facite eis</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">7, 6.12-14</span>
  </p>
</div>
<div class="latin hijo hijo_110" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_111" ontouchend="cambialengua(this)">
  <p>In illo témpore: Dixit Iesus discípulis suis:</p>
  <p>
    «Nolíte dare sanctum cánibus neque mittátis margarítas vestras ante porcos,
    ne forte concúlcent eas pédibus suis et convérsi dirúmpant vos.
  </p>
  <p>
    Omnia ergo, quæcúmque vultis ut fáciant vobis hómines, ita et vos fácite
    eis; hæc est enim Lex et Prophétæ.
  </p>
  <p>
    Intráte per angústam portam, quia lata porta et spatiósa via, quæ ducit ad
    perditiónem, et multi sunt, qui intrant per eam; quam angústa porta et arta
    via, quæ ducit ad vitam, et pauci sunt, qui invéniunt eam!».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_112" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_113" ontouchend="cambialengua(this)">
  <h2>Tempus «per annum»<br />Feria IV hebd. XII</h2>
</div>
<div
  class="latin red hijo hijo_114"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_115" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Credidit Abraham Deo, et reputatum est illi ad iustitiam (Rom 4, 3b);<br />et
    pepigit Dóminus fœdus cum eo.
  </p>
  <p class="Areadingfrom">
    Léctio libri Génesis<span class="alindcha">15, 1-12.17-18</span>
  </p>
  <p>In diébus illis:</p>
  <p>
    Factus est sermo Dómini ad Abram per visiónem dicens: «Noli timére, Abram!
    Ego protéctor tuus sum, et merces tua magna erit nimis».
  </p>
  <p>
    Dixítque Abram: «Dómine Deus, quid dabis mihi? Ego vadam absque líberis, et
    heres domus meæ erit Damascénus Eliézer». Addidítque Abram: «En mihi non
    dedísti semen, et ecce vernáculus meus heres meus erit».
  </p>
  <p>
    Sed ecce sermo Dómini factus est ad eum: «Non erit hic heres tuus, sed qui
    egrediétur de viscéribus tuis, ipsum habébis herédem». Eduxítque eum foras
    et ait illi: «Súspice cælum et númera stellas, si potes». Et dixit ei: «Sic
    erit semen tuum». Crédidit Dómino, et reputátum est ei ad iustítiam.
  </p>
  <p>
    Dixítque ad eum: «Ego Dóminus, qui edúxi te de Ur Chaldæórum, ut darem tibi
    terram istam, et possidéres eam».
  </p>
  <p>
    Et ille ait: «Dómine Deus, unde scire possum quod possessúrus sim eam?».
  </p>
  <p>
    Respóndens Dóminus: «Sume, inquit, mihi vítulam triénnem et capram trimam et
    aríetem annórum trium, túrturem quoque et colúmbam». Qui tollens univérsa
    hæc divísit ea per médium et utrásque partes contra se altrínsecus pósuit;
    aves autem non divísit. Descenderúntque vólucres super cadávera, et abigébat
    eas Abram.
  </p>
  <p>
    Cumque sol occúmberet, sopor írruit super Abram, et ecce horror magnus et
    tenebrósus invásit eum.
  </p>
  <p>
    Cum ergo occubuísset sol, facta est calígo tenebrósa, et appáruit clíbanus
    fumans et lampas ignis tránsiens inter divisiónes illas. In illo die pépigit
    Dóminus cum Abram fœdus dicens: «Sémini tuo dabo terram hanc a flúvio Ægýpti
    usque ad magnum flúvium Euphráten».
  </p>
  <p class="Incipit-oneline">Verbum Dómini.</p>
</div>
<div class="latin hijo hijo_116" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_117" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 104, 1-2. 3-4. 6-7. 8-9 (: 8a)</span>
  </p>
</div>
<div class="latin hijo hijo_118" ontouchend="cambialengua(this)">
  <span class="red">R/. </span>Memor fuit Dóminus in sǽculum testaménti sui.
</div>
<div class="latin hijo hijo_119" ontouchend="cambialengua(this)">
  Confitémini Dómino et invocáte nomen eius,<br />annuntiáte inter gentes ópera
  eius.<br />Cantáte ei et psállite ei,<br />meditámini in ómnibus mirabílibus
  eius.
</div>
<div class="latin hijo hijo_120" ontouchend="cambialengua(this)">
  <span class="red">R/. </span>Memor fuit Dóminus in sǽculum testaménti sui.
</div>
<div class="latin hijo hijo_121" ontouchend="cambialengua(this)">
  Laudámini in nómine sancto eius,<br />lætétur cor quæréntium Dóminum.<br />Quǽrite
  Dóminum et poténtiam eius,<br />quǽrite fáciem eius semper.
</div>
<div class="latin hijo hijo_122" ontouchend="cambialengua(this)">
  <span class="red">R/. </span>Memor fuit Dóminus in sǽculum testaménti sui.
</div>
<div class="latin hijo hijo_123" ontouchend="cambialengua(this)">
  Semen Abraham, servi eius,<br />fílii Iacob, elécti eius.<br />Ipse Dóminus
  Deus noster;<br />in univérsa terra iudícia eius.
</div>
<div class="latin hijo hijo_124" ontouchend="cambialengua(this)">
  <span class="red">R/. </span>Memor fuit Dóminus in sǽculum testaménti sui.
</div>
<div class="latin hijo hijo_125" ontouchend="cambialengua(this)">
  Memor fuit in sǽculum testaménti sui,<br />verbi quod mandávit in mille
  generatiónes,<br />quod dispósuit cum Abraham,<br />et iuraménti sui ad Isaac.
</div>
<div class="latin hijo hijo_126" ontouchend="cambialengua(this)">
  <span class="red">R/. </span>Memor fuit Dóminus in sǽculum testaménti sui.
</div>
<div
  class="latin red hijo hijo_127"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_128" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Legit rex populo verba libri fœderis qui inventus est in domo Dómini, et
    percessit fœdus coram Domino
  </p>
  <p class="Areadingfrom">
    Léctio libri secúndi Regum<span class="alindcha">22, 8-13; 23, 1-3</span>
  </p>
  <p>In diébus illis:</p>
  <p>
    Dixit Helcías póntifex ad Saphan scribam: «Librum legis répperi in domo
    Dómini!». Dedítque Helcías volúmen Saphan, qui et legit illud. Venit quoque
    Saphan scriba ad regem et renuntiávit ei, quod præcéperat, et ait:
    «Effudérunt servi tui pecúniam, quæ repérta est in domo, et dedérunt
    opifícibus præféctis óperum templi Dómini». Narravítque Saphan scriba regi
    dicens: «Librum dedit mihi Helcías sacérdos».
  </p>
  <p>
    Quem cum legísset Saphan coram rege, et audísset rex verba libri legis,
    scidit vestiménta sua et præcépit Helcíæ sacerdóti et Ahícam fílio Saphan et
    Achobor fílio Micha et Saphan scribæ et Asaíæ servo regis dicens: «Ite et
    consúlite Dóminum super me et super pópulo et super omni Iuda de verbis
    volúminis istíus, quod invéntum est; magna enim ira Dómini succénsa est
    contra nos, quia non audiérunt patres nostri verba libri huius, ut fácerent
    omne, quod scriptum est nobis».
  </p>
  <p>
    Qui misit, et congregáti sunt ad eum omnes senes Iudæ et Ierúsalem;
    ascendítque rex templum Dómini et omnes viri Iudæ universíque, qui
    habitábant in Ierúsalem cum eo, sacerdótes et prophétæ et omnis pópulus a
    parvo usque ad magnum. Legítque, cunctis audiéntibus, ómnia verba libri
    foéderis, qui invéntus est in domo Dómini. Stetítque rex super gradum suum
    et percússit fœdus coram Dómino, ut ambulárent post Dóminum et custodírent
    præcépta eius et testimónia et legítima in omni corde et in tota ánima et
    suscitárent verba foéderis huius, quæ scripta erant in libro illo.
    Acquievítque univérsus pópulus pacto.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_129" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_130" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 118, 33. 34. 35. 36. 37. 40 (: 33a)</span>
  </p>
</div>
<div class="latin hijo hijo_131" ontouchend="cambialengua(this)">
  <span class="red">R/. </span>Pone mihi, Dómine, viam iustificationum tuarum.
</div>
<div class="latin hijo hijo_132" ontouchend="cambialengua(this)">
  Legem pone mihi, Dómine, viam iustificatiónum tuárum,<br />et servábo eam
  semper.
</div>
<div class="latin hijo hijo_133" ontouchend="cambialengua(this)">
  <span class="red">R/. </span>Pone mihi, Dómine, viam iustificationum tuarum.
</div>
<div class="latin hijo hijo_134" ontouchend="cambialengua(this)">
  Da mihi intelléctum, et servábo legem tuam,<br />et custódiam illam in toto
  corde meo.
</div>
<div class="latin hijo hijo_135" ontouchend="cambialengua(this)">
  <span class="red">R/. </span>Pone mihi, Dómine, viam iustificationum tuarum.
</div>
<div class="latin hijo hijo_136" ontouchend="cambialengua(this)">
  Deduc me in sémitam præceptórum tuórum,<br />quia ipsam vólui.
</div>
<div class="latin hijo hijo_137" ontouchend="cambialengua(this)">
  <span class="red">R/. </span>Pone mihi, Dómine, viam iustificationum tuarum.
</div>
<div class="latin hijo hijo_138" ontouchend="cambialengua(this)">
  Inclína cor meum in testimónia tua,<br />et non in avarítiam.
</div>
<div class="latin hijo hijo_139" ontouchend="cambialengua(this)">
  <span class="red">R/. </span>Pone mihi, Dómine, viam iustificationum tuarum.
</div>
<div class="latin hijo hijo_140" ontouchend="cambialengua(this)">
  Avérte óculos meos ne vídeant vanitátem,<br />in via tua vivífica me.
</div>
<div class="latin hijo hijo_141" ontouchend="cambialengua(this)">
  <span class="red">R/. </span>Pone mihi, Dómine, viam iustificationum tuarum.
</div>
<div class="latin hijo hijo_142" ontouchend="cambialengua(this)">
  Ecce concupívi mandáta tua;<br />in iustítia tua vivífica me.
</div>
<div class="latin hijo hijo_143" ontouchend="cambialengua(this)">
  <span class="red">R/. </span>Pone mihi, Dómine, viam iustificationum tuarum.
</div>
<div class="latin hijo hijo_144" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Io 15, 4a. 5b</span>
  </p>
  <p class="PsalmAlleluiaVerse">
    Allelúia.<br />Manéte in me, et ego in vobis, dicit Dóminus;<br />qui manet
    in me, fert fructum multum.<br />Allelúia.
  </p>
</div>
<div class="latin hijo hijo_145" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">A fructibus eorum cognoscetis eos</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">7, 15-20</span>
  </p>
</div>
<div class="latin hijo hijo_146" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_147" ontouchend="cambialengua(this)">
  <p>In illo témpore: Dixit Iesus discípulis suis:</p>
  <p>
    «Atténdite a falsis prophétis, qui véniunt ad vos in vestiméntis óvium,
    intrínsecus autem sunt lupi rapáces. A frúctibus eórum cognoscétis eos;
    numquid cólligunt de spinis uvas aut de tríbulis ficus? Sic omnis arbor bona
    fructus bonos facit, mala autem arbor fructus malos facit; non potest arbor
    bona fructus malos fácere, neque arbor mala fructus bonos fácere.
  </p>
  <p>
    Omnis arbor, quæ non facit fructum bonum, excíditur et in ignem míttitur.
    Igitur ex frúctibus eórum cognoscétis eos».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_148" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_149" ontouchend="cambialengua(this)">
  <h2>Tempus «per annum»<br />Feria V hebd. XII</h2>
</div>
<div
  class="latin red hijo hijo_150"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_151" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Peperit Agar Abræ filium, qui vocavit nomen eius Ismael</p>
  <p class="Areadingfrom">
    Léctio libri Génesis<span class="alindcha">16, 1-12, 15-16</span>
  </p>
  <p>
    Sárai uxor Abram non genúerat ei líberos; sed habens ancíllam Ægýptiam
    nómine Agar, dixit márito suo: «Ecce conclúsit me Dóminus, ne párerem;
    ingrédere ad ancíllam meam, si forte saltem ex illa suscípiam fílios».
    Cumque ille acquiésceret deprecánti, tulit Agar Ægýptiam ancíllam suam post
    annos decem quam habitáre coéperant in terra Chánaan, et dedit eam viro suo
    uxórem. Qui ingréssus est ad eam. At illa concepísse se videns despéxit
    dóminam suam.
  </p>
  <p>
    Dixítque Sárai ad Abram: «Iníque agis contra me; ego dedi ancíllam meam in
    sinum tuum, quæ videns quod concéperit, despéctui me habet. Iúdicet Dóminus
    inter me et te». Cui respóndens Abram: «Ecce, ait, ancílla tua in manu tua
    est; útere ea, ut libet».
  </p>
  <p>Affligénte ígitur eam Sárai, áufugit ab ea.</p>
  <p>
    Cumque invenísset illam ángelus Dómini iuxta fontem aquæ in desérto, ad
    fontem in via Sur, dixit: «Agar, ancílla Sárai, unde venis et quo vadis?».
    Quæ respóndit: «A fácie Sárai dóminæ meæ ego fúgio».
  </p>
  <p>
    Dixítque ei ángelus Dómini: «Revértere ad dóminam tuam et humiliáre sub
    mánibus ipsíus». Et dixit ei ángelus Dómini: «Multíplicans multiplicábo
    semen tuum, et non numerábitur præ multitúdine». Et dixit ei ángelus Dómini:
    «Ecce, concepísti et páries fílium vocabísque nomen eius Ismael, eo quod
    audíerit Dóminus afflictiónem tuam. Hic erit homo ónagro símilis; manus eius
    contra omnes, et manus ómnium contra eum; et e regióne universórum fratrum
    suórum figet tabernácula».
  </p>
  <p>
    Peperítque Agar Abræ fílium; qui vocávit nomen fílii sui, quem pepérerat
    Agar, Ismael. Octogínta et sex annórum erat Abram, quando péperit ei Agar
    Ismaélem.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_152" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Peperit Agar Abræ filium, qui vocavit nomen eius Ismael</p>
  <p class="Areadingfrom">
    Léctio libri Génesis<span class="alindcha">16, 6b-12. 15-16</span>
  </p>
  <p>In diébus illis:</p>
  <p>
    Affligénte Agar Sárai, áufugit ab ea. Cumque invenísset illam ángelus Dómini
    iuxta fontem aquæ in desérto, ad fontem in via Sur, dixit: «Agar, ancílla
    Sárai, unde venis et quo vadis?». Quæ respóndit: «A fácie Sárai dóminæ meæ
    ego fúgio».
  </p>
  <p>
    Dixítque ei ángelus Dómini: «Revértere ad dóminam tuam et humiliáre sub
    mánibus ipsíus». Et dixit ei ángelus Dómini: «Multíplicans multiplicábo
    semen tuum, et non numerábitur præ multitúdine». Et dixit ei ángelus Dómini:
    «Ecce, concepísti et páries fílium vocabísque nomen eius Ismael, eo quod
    audíerit Dóminus afflictiónem tuam. Hic erit homo ónagro símilis; manus eius
    contra omnes, et manus ómnium contra eum; et e regióne universórum fratrum
    suórum figet tabernácula».
  </p>
  <p>
    Peperítque Agar Abræ fílium; qui vocávit nomen fílii sui, quem pepérerat
    Agar, Ismael. Octogínta et sex annórum erat Abram, quando péperit ei Agar
    Ismaélem.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_153" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_154" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 105, 1-2. 3-4a. 4b-5 (: 1a)</span>
  </p>
</div>
<div class="latin hijo hijo_155" ontouchend="cambialengua(this)">
  <span class="red">R/. </span>Confitémini Dómino, quóniam bonus.
</div>
<div class="latin hijo hijo_156" ontouchend="cambialengua(this)">
  Confitémini Dómino, quóniam bonus,<br />quóniam in sǽculum misericórdia
  eius.<br />Quis loquétur poténtias Dómini,<br />audítas fáciet omnes laudes
  eius?
</div>
<div class="latin hijo hijo_157" ontouchend="cambialengua(this)">
  <span class="red">R/. </span>Confitémini Dómino, quóniam bonus.
</div>
<div class="latin hijo hijo_158" ontouchend="cambialengua(this)">
  Beáti qui custódiunt iudícium,<br />et fáciunt iustítiam in omni témpore.<br />Meménto
  nostri, Dómine, in beneplácito pópuli tui.
</div>
<div class="latin hijo hijo_159" ontouchend="cambialengua(this)">
  <span class="red">R/. </span>Confitémini Dómino, quóniam bonus.
</div>
<div class="latin hijo hijo_160" ontouchend="cambialengua(this)">
  Vísita nos in salutári tuo,<br />ut videámus bona electórum tuórum,<br />ut
  lætémur in lætítia gentis tuæ,<br />ut gloriémur cum hereditáte tua.
</div>
<div class="latin hijo hijo_161" ontouchend="cambialengua(this)">
  <span class="red">R/. </span>Confitémini Dómino, quóniam bonus.
</div>
<div
  class="latin red hijo hijo_162"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_163" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Ioachim et omnes viros robustos duxit rex Babylonis captivos in Babylonem
  </p>
  <p class="Areadingfrom">
    Léctio libri secúndi Regum<span class="alindcha">24, 8-17</span>
  </p>
  <p>
    Decem et octo annórum erat Ióachin, cum regnáre cœpísset, et tribus ménsibus
    regnávit in Ierúsalem. Nomen matris eius Naéstha fília Elnathan de
    Ierúsalem. Et fecit malum coram Dómino iuxta ómnia, quæ fécerat pater eius.
  </p>
  <p>
    In témpore illo ascendérunt servi Nabuchodónosor regis Babylónis in
    Ierúsalem, et venit urbs in obsidióne. Venítque Nabuchodónosor rex Babylónis
    ad civitátem, cum servi eius oppugnárent eam; egressúsque est Ióachin rex
    Iudæ ad regem Babylónis ipse et mater eius et servi eius et príncipes eius
    et eunúchi eius; et cepit eum rex Babylónis anno octávo regni sui.
  </p>
  <p>
    Et prótulit inde omnes thesáuros domus Dómini et thesáuros domus régiæ et
    concídit univérsa vasa áurea, quæ fécerat Sálomon rex Israel in templo
    Dómini, iuxta verbum Dómini. Et tránstulit omnem Ierúsalem et univérsos
    príncipes et omnes fortes exércitus decem mília in captivitátem et omnem
    artíficem et clusórem; nihílque relíctum est, excéptis paupéribus pópuli
    terræ. Tránstulit quoque Ióachin in Babylónem; et matrem regis et uxóres
    regis et eunúchos eius et cives válidos terræ duxit in captivitátem de
    Ierúsalem in Babylónem et omnes viros robústos septem mília et artífices et
    clusóres mille, omnes viros fortes bellatóres; duxítque eos rex Babylónis
    captívos in Babylónem.
  </p>
  <p>
    Et constítuit Matthaníam pátruum eius pro eo; imposuítque nomen ei Sedecíam.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_164" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_165" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 78, 1-2. 3-5. 8. 9 (: 9b)</span>
  </p>
</div>
<div class="latin hijo hijo_166" ontouchend="cambialengua(this)">
  <span class="red">R/. </span>Propter glóriam nóminis tui, Dómine, líbera nos.
</div>
<div class="latin hijo hijo_167" ontouchend="cambialengua(this)">
  Deus, venérunt gentes in hereditátem tuam,<br />polluérunt templum sanctum
  tuum,<br />posuérunt Ierúsalem in ruínas.<br />Dedérunt morticína servórum
  tuórum escas volatílibus cæli,<br />carnes sanctórum tuórum béstiis terræ.
</div>
<div class="latin hijo hijo_168" ontouchend="cambialengua(this)">
  <span class="red">R/. </span>Propter glóriam nóminis tui, Dómine, líbera nos.
</div>
<div class="latin hijo hijo_169" ontouchend="cambialengua(this)">
  Effudérunt sánguinem eórum tamquam aquam<br />in circúitu Ierúsalem, et non
  erat qui sepelíret.<br />Facti sumus oppróbrium vicínis nostris,<br />subsannátio
  et illúsio his qui in circúitu nostro sunt.<br />Usquequo, Dómine? Irascéris
  in finem?<br />Accendétur velut ignis zelus tuus?
</div>
<div class="latin hijo hijo_170" ontouchend="cambialengua(this)">
  <span class="red">R/. </span>Propter glóriam nóminis tui, Dómine, líbera nos.
</div>
<div class="latin hijo hijo_171" ontouchend="cambialengua(this)">
  Ne memíneris iniquitátum patrum nostrórum,<br />cito antícipent nos
  misericórdiæ tuæ,<br />quia páuperes facti sumus nimis.
</div>
<div class="latin hijo hijo_172" ontouchend="cambialengua(this)">
  <span class="red">R/. </span>Propter glóriam nóminis tui, Dómine, líbera nos.
</div>
<div class="latin hijo hijo_173" ontouchend="cambialengua(this)">
  Adiuva nos, Deus salutáris nostri,<br />propter glóriam nóminis tui, et líbera
  nos;<br />et propítius esto peccátis nostris propter nomen tuum.
</div>
<div class="latin hijo hijo_174" ontouchend="cambialengua(this)">
  <span class="red">R/. </span>Propter glóriam nóminis tui, Dómine, líbera nos.
</div>
<div class="latin hijo hijo_175" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha"> Io 14, 23</span>
  </p>
  <p class="PsalmAlleluiaVerse">
    Allelúia.<br />Si quis díligit me, sermónem meum servábit, dicit Dóminus,<br />et
    Pater meus díliget eum, et ad eum veniémus.<br />Allelúia.
  </p>
</div>
<div class="latin hijo hijo_176" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Domus super petram et domus super arenam ædificata</p>
  <p class="Summary">&nbsp;</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">7, 21-29</span>
  </p>
</div>
<div class="latin hijo hijo_177" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_178" ontouchend="cambialengua(this)">
  <p>In illo témpore: Dixit Iesus discípulis suis:</p>
  <p>
    «Non omnis, qui dicit mihi: «Dómine, Dómine», intrábit in regnum cælórum,
    sed qui facit voluntátem Patris mei, qui in cælis est. Multi dicent mihi in
    illa die: «Dómine, Dómine, nonne in tuo nómine prophetávimus, et in tuo
    nómine dæmónia eiécimus, et in tuo nómine virtútes multas fécimus?». Et tunc
    confitébor illis: Numquam novi vos; discédite a me, qui operámini
    iniquitátem.
  </p>
  <p>
    Omnis ergo, qui audit verba mea hæc et facit ea, assimilábitur viro
    sapiénti, qui ædificávit domum suam supra petram. Et descéndit plúvia, et
    venérunt flúmina, et flavérunt venti et irruérunt in domum illam, et non
    cécidit; fundáta enim erat supra petram.
  </p>
  <p>
    Et omnis, qui audit verba mea hæc et non facit ea, símilis erit viro stulto,
    qui ædificávit domum suam supra arénam. Et descéndit plúvia, et venérunt
    flúmina, et flavérunt venti et irruérunt in domum illam, et cécidit, et fuit
    ruína eius magna».
  </p>
  <p>
    Et factum est, cum consummásset Iesus verba hæc, admirabántur turbæ super
    doctrínam eius; erat enim docens eos sicut potestátem habens, et non sicut
    scribæ eórum.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_179" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_180" ontouchend="cambialengua(this)">
  <h2>Tempus «per annum»<br />Feria VI hebd. XII</h2>
</div>
<div
  class="latin red hijo hijo_181"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_182" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Circumcidetur omne masculinum in signum fœderis. Sara pariet tibi filium
  </p>
  <p class="Areadingfrom">
    Léctio libri Génesis<span class="alindcha">17, 1.9-10.15-22</span>
  </p>
  <p>
    Postquam Abram nonagínta et novem annórum factus est, appáruit ei Dóminus
    dixítque ad eum: «Ego Deus omnípotens, ámbula coram me et esto perféctus».
  </p>
  <p>
    Dixit íterum Deus ad Abraham: «Tu autem pactum meum custódies, et semen tuum
    post te in generatiónibus suis. Hoc est pactum meum, quod observábitis,
    inter me et vos et semen tuum post te. Circumcidétur ex vobis omne
    masculínum».
  </p>
  <p>
    Dixit quoque Deus ad Abraham: «Sarai uxórem tuam non vocábis nomen eius
    Sárai, sed Sara erit nomen eius. Et benedícam ei; et ex illa quoque dabo
    tibi fílium. Benedictúrus sum eam, erítque in natiónes; reges populórum
    oriéntur ex ea».
  </p>
  <p>
    Cécidit Abraham in fáciem suam et risit dicens in corde suo: «Putásne
    centenário nascétur fílius? Et Sara nonagenária páriet?». Dixítque ad Deum:
    «Utinam Ismael vivat coram te».
  </p>
  <p>
    Et ait Deus: «Sara uxor tua páriet tibi fílium, vocabísque nomen eius Isaac;
    et constítuam pactum meum illi in fœdus sempitérnum et sémini eius post eum.
    Super Ismael quoque exaudívi te: ecce benedícam ei et créscere fáciam et
    multiplicábo eum vehementíssime; duódecim duces generábit, et fáciam illum
    in gentem magnam. Pactum vero meum státuam ad Isaac, quem páriet tibi Sara
    témpore isto in anno áltero».
  </p>
  <p>Cumque cessásset loqui cum eo, ascéndit Deus ab Abraham.</p>
  <p class="TheWordoftheLord">Verbum Dómini.</p>
</div>
<div class="latin hijo hijo_183" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_184" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 127, 1-2. 3. 4-5 (: 4)</span>
  </p>
</div>
<div class="latin hijo hijo_185" ontouchend="cambialengua(this)">
  <span class="red">R/. </span>Ecce sic benedicétur homo, qui timet Dóminum.
</div>
<div class="latin hijo hijo_186" ontouchend="cambialengua(this)">
  Beátus omnis qui timet Dóminum,<br />qui ámbulat in viis eius.<br />Labóres
  mánuum tuárum manducábis,<br />beátus es, et bene tibi erit.
</div>
<div class="latin hijo hijo_187" ontouchend="cambialengua(this)">
  <span class="red">R/. </span>Ecce sic benedicétur homo, qui timet Dóminum.
</div>
<div class="latin hijo hijo_188" ontouchend="cambialengua(this)">
  Uxor tua sicut vitis fructífera<br />in latéribus domus tuæ;<br />fílii tui
  sicut novéllæ olivárum<br />in circúitu mensæ tuæ.
</div>
<div class="latin hijo hijo_189" ontouchend="cambialengua(this)">
  <span class="red">R/. </span>Ecce sic benedicétur homo, qui timet Dóminum.
</div>
<div class="latin hijo hijo_190" ontouchend="cambialengua(this)">
  Ecce sic benedicétur homo,<br />qui timet Dóminum.<br />Benedícat tibi Dóminus
  ex Sion,<br />et vídeas bona Ierúsalem<br />ómnibus diébus vitæ tuæ.
</div>
<div class="latin hijo hijo_191" ontouchend="cambialengua(this)">
  <span class="red">R/. </span>Ecce sic benedicétur homo, qui timet Dóminum.
</div>
<div
  class="latin red hijo hijo_192"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_193" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Translatus est Iuda de terra sua (25, 21)</p>
  <p class="Areadingfrom">
    Léctio libri secúndi Regum<span class="alindcha">25, 1-12</span>
  </p>
  <p>
    Factum est anno nono regni Sedecíæ, mense décimo, décima die mensis venit
    Nabuchodónosor rex Babylónis ipse et omnis exércitus eius in Ierúsalem; et
    circumdedérunt eam et exstruxérunt in circúitu eius munitiónes. Et clausa
    est cívitas atque valláta usque ad undécimum annum regis Sedecíæ. Nona die
    mensis quarti præváluit fames in civitáte, nec erat panis pópulo terræ.
  </p>
  <p>
    Et interrúpta est cívitas, et omnes viri bellatóres fugérunt exierúntque de
    civitáte nocte per viam portæ, quæ est inter dúplicem murum ad hortum regis,
    obsidéntibus Chaldaéis in circúitu civitátem. Abiérunt ítaque per viam, quæ
    ducit ad Arabam.
  </p>
  <p>
    Et persecútus est exércitus Chaldæórum regem comprehendítque eum in planítie
    Iéricho, et omnis exércitus eius dispérsus est et relíquit eum. Apprehénsum
    ergo regem duxérunt ad regem Babylónis in Rebla, qui locútus est cum eo
    iudícium. Fílios autem Sedecíæ occídit coram eo et óculos eius effódit
    vinxítque eum caténis aéreis et addúxit in Babylónem.
  </p>
  <p>
    Mense quinto séptima die mensis, ipse est annus nonus décimus regis
    Babylónis, venit Nabuzárdan princeps satéllitum servus regis Babylónis
    Ierúsalem et succéndit domum Dómini et domum regis et omnes domos Ierúsalem;
    omnémque domum combússit igne. Et muros Ierúsalem in circúitu destrúxit
    omnis exércitus Chaldæórum, qui erat cum príncipe satéllitum. Réliquam autem
    pópuli partem, qui remánserat in civitáte, et pérfugas, qui transfúgerant ad
    regem Babylónis, et réliquum vulgus tránstulit Nabuzárdan princeps
    satéllitum; et de paupéribus terræ relíquit in vinitóres et agrícolas.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_194" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_195" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 136, 1-2. 3. 4-5. 6 (: 6a)</span>
  </p>
</div>
<div class="latin hijo hijo_196" ontouchend="cambialengua(this)">
  <span class="red">R/. </span>Adhæreat lingua mea fáucibus meis, si non
  memínero tui.
</div>
<div class="latin hijo hijo_197" ontouchend="cambialengua(this)">
  Super flúmina Babylónis,<br />illic sédimus et flévimus,<br />cum recordarémur
  Sion.<br />In salícibus in médio eius<br />suspéndimus cítharas nostras.
</div>
<div class="latin hijo hijo_198" ontouchend="cambialengua(this)">
  <span class="red">R/. </span>Adhæreat lingua mea fáucibus meis, si non
  memínero tui.
</div>
<div class="latin hijo hijo_199" ontouchend="cambialengua(this)">
  Quia illic rogavérunt nos,<br />qui captívos duxérunt nos,<br />verba
  cantiónum,<br />et qui affligébant nos, lætítiam:<br />«Cantáte nobis de
  cánticis Sion».
</div>
<div class="latin hijo hijo_200" ontouchend="cambialengua(this)">
  <span class="red">R/. </span>Adhæreat lingua mea fáucibus meis, si non
  memínero tui.
</div>
<div class="latin hijo hijo_201" ontouchend="cambialengua(this)">
  Quómodo cantábimus cánticum Dómini<br />in terra aliéna?<br />Si oblítus fúero
  tui, Ierúsalem,<br />obliviscátur sui déxtera mea.
</div>
<div class="latin hijo hijo_202" ontouchend="cambialengua(this)">
  <span class="red">R/. </span>Adhæreat lingua mea fáucibus meis, si non
  memínero tui.
</div>
<div class="latin hijo hijo_203" ontouchend="cambialengua(this)">
  Adhǽreat lingua mea fáucibus meis,<br />si non memínero tui,<br />si non
  præposúero Ierúsalem<br />in cápite lætítiæ meæ.
</div>
<div class="latin hijo hijo_204" ontouchend="cambialengua(this)">
  <span class="red">R/. </span>Adhæreat lingua mea fáucibus meis, si non
  memínero tui.
</div>
<div class="latin hijo hijo_205" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Mt 8, 17</span>
  </p>
  <p class="PsalmAlleluiaVerse">
    Allelúia.<br />Christus infirmitátes nostras accépit,<br />et ægrotatiónes
    portávit.<br />Allelúia.
  </p>
</div>
<div class="latin hijo hijo_206" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Si vis, potes me mundare</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">8, 1-4</span>
  </p>
</div>
<div class="latin hijo hijo_207" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_208" ontouchend="cambialengua(this)">
  <p>
    Cum descendísset Iesus de monte, secútæ sunt eum turbæ multæ. Et ecce
    leprósus véniens adorábat eum dicens: «Dómine, si vis, potes me mundáre». Et
    exténdens manum, tétigit eum dicens: «Volo, mundáre!»; et conféstim mundáta
    est lepra eius.
  </p>
  <p>
    Et ait illi Iesus: «Vide, némini díxeris; sed vade, osténde te sacerdóti et
    offer munus, quod præcépit Móyses, in testimónium illis».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_209" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_210" ontouchend="cambialengua(this)">
  <h2>Tempus «per annum»<br />Sabbato hebd. XII</h2>
</div>
<div
  class="latin red hijo hijo_211"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_212" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Numquid Domino est quidquam difficile? Revertar ad te, et habebit Sara
    filium
  </p>
  <p class="Areadingfrom">
    Léctio libri Génesis<span class="alindcha">18, 1-15</span>
  </p>
  <p>In diébus illis:</p>
  <p>
    Appáruit Abrahæ Dóminus iuxta Quercus Mambre sedénti in óstio tabernáculi
    sui in ipso fervóre diéi. Cumque elevásset óculos, apparuérunt ei tres viri
    stantes prope eum. Quos cum vidísset, cucúrrit in occúrsum eórum de óstio
    tabernáculi et adorávit in terram et dixit: «Dómine mi, si invéni grátiam in
    óculis tuis, ne tránseas servum tuum; afferátur pauxíllum aquæ, et laváte
    pedes vestros et requiéscite sub árbore. Ponámque buccéllam panis, et
    confortáte cor vestrum, póstea transíbitis; idcírco enim declinástis ad
    servum vestrum».
  </p>
  <p>Qui dixérunt: «Fac ut locútus es».</p>
  <p>
    Festinávit Abraham in tabernáculum ad Saram dixítque: «Accélera, tria sata
    símilæ commísce et fac subcinerícios panes». Ipse vero ad arméntum cucúrrit
    et tulit inde vítulum tenérrimum et óptimum dedítque púero; qui festinávit
    et coxit illum. Tulit quoque butýrum et lac et vítulum, quem cóxerat, et
    pósuit coram eis. Ipse vero stabat iuxta eos sub árbore; et comedérunt.
  </p>
  <p>Dixerúntque ad eum: «Ubi est Sara uxor tua?».</p>
  <p>Ille respóndit: «Ecce in tabernáculo est».</p>
  <p>
    Cui dixit: «Revértens véniam ad te témpore isto, et habébit fílium Sara uxor
    tua».
  </p>
  <p>
    Quo audíto, Sara risit ad óstium tabernáculi, quod erat post eum. Erant
    autem ambo senes provectǽque ætátis, et desíerant Saræ fíeri muliébria. Quæ
    risit occúlte dicens: «Postquam consénui, et dóminus meus vétulus est,
    volúptas mihi erit?».
  </p>
  <p>
    Dixit autem Dóminus ad Abraham: «Quare risit Sara dicens: «Num vere paritúra
    sum anus?». Numquid Dómino est quidquam diffícile? Revértar ad te hoc eódem
    témpore, et habébit Sara fílium».
  </p>
  <p>
    Negávit Sara dicens: «Non risi», timóre pertérrita. Ille autem dixit: «Non;
    sed risísti».
  </p>
  <p class="Incipit-oneline">Verbum Dómini.</p>
</div>
<div class="latin hijo hijo_213" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_214" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Lc 1, 46-47. 48-49. 50 et 53. 54-55 (: cf. 54b)</span>
  </p>
</div>
<div class="latin hijo hijo_215" ontouchend="cambialengua(this)">
  <span class="red">R/. </span>Recordátus est Dóminus misericórdiæ suæ.
</div>
<div class="latin hijo hijo_216" ontouchend="cambialengua(this)">
  Magníficat ánima mea Dóminum,<br />et exsultávit spíritus meus in Deo
  salvatóre meo,
</div>
<div class="latin hijo hijo_217" ontouchend="cambialengua(this)">
  <span class="red">R/. </span>Recordátus est Dóminus misericórdiæ suæ.
</div>
<div class="latin hijo hijo_218" ontouchend="cambialengua(this)">
  Quia respéxit humilitátem ancíllæ suæ.<br />Ecce enim ex hoc beátam me dicent
  omnes generatiónes,<br />quia fecit mihi magna, qui potens est,<br />et
  sanctum nomen eius.
</div>
<div class="latin hijo hijo_219" ontouchend="cambialengua(this)">
  <span class="red">R/. </span>Recordátus est Dóminus misericórdiæ suæ.
</div>
<div class="latin hijo hijo_220" ontouchend="cambialengua(this)">
  Et misericórdia eius in progénies et progénies<br />timéntibus eum.<br />Esuriéntes
  implévit bonis<br />et dívites dimísit inánes.
</div>
<div class="latin hijo hijo_221" ontouchend="cambialengua(this)">
  <span class="red">R/. </span>Recordátus est Dóminus misericórdiæ suæ.
</div>
<div class="latin hijo hijo_222" ontouchend="cambialengua(this)">
  Suscépit Israel púerum suum,<br />recordátus misericórdiæ,<br />sicut locútus
  est ad patres nostros,<br />Abraham et sémini eius in sǽcula.
</div>
<div class="latin hijo hijo_223" ontouchend="cambialengua(this)">
  <span class="red">R/. </span>Recordátus est Dóminus misericórdiæ suæ.
</div>
<div
  class="latin red hijo hijo_224"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_225" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Clamet cor tuum ad Dominum super muros filiæ Sion</p>
  <p class="Areadingfrom">
    Léctio libri Lamentatiónum<span class="alindcha">2, 2. 10-14. 18-19</span>
  </p>
  <p>
    Præcipitávit Dóminus nec pepércit ómnia páscua Iacob; destrúxit in furóre
    suo munitiónes fíliæ Iudæ; deiécit in terram, pólluit regnum et príncipes
    eius.
  </p>
  <p>
    Sedérunt in terra, conticuérunt senes fíliæ Sion, conspersérunt cínere
    cápita sua, accíncti sunt cilíciis; abiecérunt in terram cápita sua vírgines
    Ierúsalem.
  </p>
  <p>
    Defecérunt præ lácrimis óculi mei, efferbuérunt víscera mea; effúsum est in
    terra iecur meum super contritióne fíliæ pópuli mei, cum defíceret párvulus
    et lactans in platéis óppidi.
  </p>
  <p>
    Mátribus suis dixérunt: «Ubi est tríticum et vinum?», cum defícerent quasi
    vulneráti in platéis civitátis, cum exhalárent ánimas suas in sinu matrum
    suárum.
  </p>
  <p>
    Cui comparábo te vel cui assimilábo te, fília Ierúsalem? Cui exæquábo te et
    consolábor te, virgo fília Sion? Magna est enim velut mare contrítio tua;
    quis medébitur tui?
  </p>
  <p>
    Prophétæ tui vidérunt tibi falsa et stulta nec aperiébant iniquitátem tuam,
    ut convérterent sortem tuam; vidérunt autem tibi orácula mendácii et
    seductiónis.
  </p>
  <p>
    Clamet cor tuum ad Dóminum super muros fíliæ Sion; deduc quasi torréntem
    lácrimas per diem et noctem. Non des réquiem tibi, neque táceat pupílla
    óculi tui.
  </p>
  <p>
    Consúrge, lamentáre in nocte in princípio vigiliárum, effúnde sicut aquam
    cor tuum ante conspéctum Dómini; leva ad eum manus tuas pro ánima parvulórum
    tuórum, qui defecérunt in fame in cápite ómnium compitórum.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_226" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_227" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 73, 1-2. 3-4. 5-7. 20-21 (: 19b)</span>
  </p>
</div>
<div class="latin hijo hijo_228" ontouchend="cambialengua(this)">
  <span class="red">R/. </span>Animas páuperum tuórum ne obliviscáris in finem.
</div>
<div class="latin hijo hijo_229" ontouchend="cambialengua(this)">
  Ut quid, Deus, reppulísti in finem,<br />irátus est furor tuus super oves
  páscuæ tuæ?<br />Memor esto congregatiónis tuæ,<br />quam possedísti ab
  inítio.<br />Redemísti virgam hereditátis tuæ,<br />mons Sion, in quo
  habitásti.
</div>
<div class="latin hijo hijo_230" ontouchend="cambialengua(this)">
  <span class="red">R/. </span>Animas páuperum tuórum ne obliviscáris in finem.
</div>
<div class="latin hijo hijo_231" ontouchend="cambialengua(this)">
  Leva gressus tuos in ruínas sempitérnas:<br />ómnia vastávit inimícus in
  sancto.<br />Rugiérunt, qui odérunt te<br />in médio congregatiónis tuæ.<br />Posuérunt
  signa sua in signa.
</div>
<div class="latin hijo hijo_232" ontouchend="cambialengua(this)">
  <span class="red">R/. </span>Animas páuperum tuórum ne obliviscáris in finem.
</div>
<div class="latin hijo hijo_233" ontouchend="cambialengua(this)">
  Visi sunt quasi in altum secúrim vibrántes<br />in silva condénsa.<br />Excidérunt
  iánuas eius in idípsum;<br />in secúri et áscia deiecérunt.<br />Incendérunt
  igni sanctuárium tuum,<br />in terram polluérunt tabernáculum nóminis tui.
</div>
<div class="latin hijo hijo_234" ontouchend="cambialengua(this)">
  <span class="red">R/. </span>Animas páuperum tuórum ne obliviscáris in finem.
</div>
<div class="latin hijo hijo_235" ontouchend="cambialengua(this)">
  Réspice in testaméntum,<br />quia repléta sunt latíbula terræ tentóriis
  violéntiæ.<br />Ne revertátur húmilis factus confúsus;<br />pauper et inops
  laudábunt nomen tuum.
</div>
<div class="latin hijo hijo_236" ontouchend="cambialengua(this)">
  <span class="red">R/. </span>Animas páuperum tuórum ne obliviscáris in finem.
</div>
<div class="latin hijo hijo_237" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Mt 8, 17</span>
  </p>
  <p class="PsalmAlleluiaVerse">
    Allelúia.<br />Christus infirmitátes nostras accépit,<br />et ægrotatiónes
    portávit.<br />Allelúia.
  </p>
</div>
<div class="latin hijo hijo_238" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">
    Multi ab oriente et occidente venient et recumbent cum Abraham et Isaac et
    Iacob.
  </p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">8, 5-17</span>
  </p>
</div>
<div class="latin hijo hijo_239" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_240" ontouchend="cambialengua(this)">
  <p>In illo témpore:</p>
  <p>
    Cum introísset Iesus Caphárnaum, accéssit ad eum centúrio rogans eum et
    dicens: «Dómine, puer meus iacet in domo paralýticus et male torquétur». Et
    ait illi: «Ego véniam et curábo eum».
  </p>
  <p>
    Et respóndens centúrio ait: «Dómine, non sum dignus, ut intres sub tectum
    meum, sed tantum dic verbo, et sanábitur puer meus. Nam et ego homo sum sub
    potestáte, habens sub me mílites, et dico huic: «Vade», et vadit; et álii:
    «Veni», et venit; et servo meo: «Fac hoc», et facit».
  </p>
  <p>
    Audiens autem Iesus, mirátus est et sequéntibus se dixit: «Amen dico vobis:
    Apud nullum invéni tantam fidem in Israel! Dico autem vobis quod multi ab
    oriénte et occidénte vénient et recúmbent cum Abraham et Isaac et Iacob in
    regno cælórum; fílii autem regni eiciéntur in ténebras exterióres: ibi erit
    fletus et stridor déntium». Et dixit Iesus centurióni: «Vade; sicut
    credidísti, fiat tibi». Et sanátus est puer in hora illa.
  </p>
  <p>
    Et cum venísset Iesus in domum Petri, vidit socrum eius iacéntem et
    febricitántem; et tétigit manum eius, et dimísit eam febris; et surréxit et
    ministrábat ei.
  </p>
  <p>
    Véspere autem facto, obtulérunt ei multos dæmónia habéntes; et eiciébat
    spíritus verbo et omnes male habéntes curávit, ut adimplerétur, quod dictum
    est per Isaíam prophétam dicéntem: «Ipse infirmitátes nostras accépit et
    ægrotatiónes portávit».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_241" ontouchend="cambialengua(this)">
  <span class="red">R/. </span>Laus tibi, Christe.
</div>
