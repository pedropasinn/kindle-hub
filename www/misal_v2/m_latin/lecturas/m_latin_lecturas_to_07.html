<div class="latin hijo hijo_1" ontouchend="cambialengua(this)">
  <h2>Tempus «per annum»<br />Domenica VII</h2>
</div>
<div class="latin hijo hijo_2" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Diliges proximum tuum sicut teipsum</p>
  <p class="Areadingfrom">
    Léctio libri Levítici<span class="alindcha">19, 1-2. 17-18</span>
  </p>
  <p>Locútus est Dóminus ad Móysen dicens:</p>
  <p>«Lóquere ad omnem cœtum filiórum Israel et dices ad eos:</p>
  <p>Sancti estóte, quia sanctus sum ego, Dóminus Deus vester.</p>
  <p>
    Ne óderis fratrem tuum in corde tuo; árgue eum, ne hábeas super illo
    peccátum. Non quæres ultiónem nec irascéris cívibus tuis. Díliges próximum
    tuum sicut teípsum. Ego Dóminus».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_3" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_4" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 102, 1-2. 3-4. 8 et 10. 12-13 (: 8a)</span>
  </p>
</div>
<div class="latin hijo hijo_5" ontouchend="cambialengua(this)">
  <span class="red">R/. </span>Miserátor et miséricors Dóminus.
</div>
<div class="latin hijo hijo_6" ontouchend="cambialengua(this)">
  Bénedic, ánima mea, Dómino;<br />et ómnia quæ intra me sunt, nómini sancto
  eius.<br />Bénedic, ánima mea, Dómino,<br />et noli oblivísci omnes
  retributiónes eius.
</div>
<div class="latin hijo hijo_7" ontouchend="cambialengua(this)">
  <span class="red">R/. </span>Miserátor et miséricors Dóminus.
</div>
<div class="latin hijo hijo_8" ontouchend="cambialengua(this)">
  Qui propitiátur ómnibus iniquitátibus tuis,<br />qui sanat omnes infirmitátes
  tuas;<br />qui rédimit de intéritu vitam tuam,<br />qui corónat te in
  misericórdia et miseratiónibus.
</div>
<div class="latin hijo hijo_9" ontouchend="cambialengua(this)">
  <span class="red">R/. </span>Miserátor et miséricors Dóminus.
</div>
<div class="latin hijo hijo_10" ontouchend="cambialengua(this)">
  Miserátor et miséricors Dóminus,<br />longánimis et multæ misericórdiæ.<br />Non
  secúndum peccáta nostra fecit nobis,<br />neque secúndum iniquitátes nostras
  retríbuit nobis.
</div>
<div class="latin hijo hijo_11" ontouchend="cambialengua(this)">
  <span class="red">R/. </span>Miserátor et miséricors Dóminus.
</div>
<div class="latin hijo hijo_12" ontouchend="cambialengua(this)">
  Quantum distat ortus ab occidénte,<br />longe fecit a nobis iniquitátes
  nostras.<br />Quómodo miserétur pater filiórum,<br />misértus est Dóminus
  timéntibus se.
</div>
<div class="latin hijo hijo_13" ontouchend="cambialengua(this)">
  <span class="red">R/. </span>Miserátor et miséricors Dóminus.
</div>
<div class="latin hijo hijo_14" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">
    Omnia vestra sunt, vos autem Christi, Christus autem Dei
  </p>
  <p class="Areadingfrom">
    Léctio Epístolæ primæ beáti Pauli apóstoli ad Corínthios<span
      class="alindcha">3, 16-23</span>
  </p>
  <p>Fratres:</p>
  <p>
    Nescítis quia templum Dei estis, et Spíritus Dei hábitat in vobis? Si quis
    autem templum Dei evérterit, evértet illum Deus; templum enim Dei sanctum
    est, quod estis vos.
  </p>
  <p>
    Nemo se sedúcat; si quis vidétur sápiens esse inter vos in hoc sǽculo,
    stultus fiat, ut sit sápiens. Sapiéntia enim huius mundi stultítia est apud
    Deum. Scriptum est enim: «Qui apprehéndit sapiéntes in astútia eórum»; et
    íterum: «Dóminus novit cogitatiónes sapiéntium, quóniam vanæ sunt».
  </p>
  <p>
    Itaque nemo gloriétur in homínibus. Omnia enim vestra sunt, sive Paulus sive
    Apóllo sive Cephas sive mundus sive vita sive mors sive præséntia sive
    futúra, ómnia enim vestra sunt, vos autem Christi, Christus autem Dei.
  </p>
  <p class="Incipit-oneline">Verbum Dómini.</p>
</div>
<div class="latin hijo hijo_15" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_16" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">1 Io 2, 5</span>
  </p>
  <p class="PsalmAlleluiaVerse">
    Allelúia.<br />Qui servat verbum Christi,<br />vere in hoc cáritas Dei
    consummáta est.<br />Allelúia.
  </p>
</div>
<div class="latin hijo hijo_17" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Diligite inimicos vestros</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">5, 38-48</span>
  </p>
</div>
<div class="latin hijo hijo_18" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_19" ontouchend="cambialengua(this)">
  <p>In illo témpore: Dixit Iesus discípulis suis:</p>
  <p>
    «Audístis quia dictum est: «Oculum pro óculo et dentem pro dente». Ego autem
    dico vobis: Non resístere malo; sed si quis te percússerit in déxtera
    maxílla tua, præbe illi et álteram; et ei, qui vult tecum iudício conténdere
    et túnicam tuam tóllere, remítte ei et pállium; et quicúmque te angariáverit
    mille passus, vade cum illo duo. Qui petit a te, da ei; et volénti mutuári a
    te, ne avertáris.
  </p>
  <p>
    Audístis quia dictum est: «Díliges próximum tuum et ódio habébis inimícum
    tuum». Ego autem dico vobis: Dilígite inimícos vestros et oráte pro
    persequéntibus vos, ut sitis fílii Patris vestri, qui in cælis est, quia
    solem suum oríri facit super malos et bonos et pluit super iustos et
    iniústos.
  </p>
  <p>
    Si enim dilexéritis eos, qui vos díligunt, quam mercédem habétis? Nonne et
    publicáni hoc fáciunt? Et si salutavéritis fratres vestros tantum, quid
    ámplius fácitis? Nonne et éthnici hoc fáciunt? Estóte ergo vos perfécti,
    sicut Pater vester cæléstis perféctus est».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_20" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_21" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Deleo iniquitates tuas propter me</p>
  <p class="Areadingfrom">
    Léctio libri Isaíæ prophétæ<span class="alindcha">43, 18-19.21-22.24b-25</span>
  </p>
  <p>Hæc dicit Dóminus:</p>
  <p>
    «Ne meminéritis priórum et antíqua ne intueámini: ecce ego fácio nova, et
    nunc oriéntur: nonne cognóscitis ea? Utique ponam in desérto viam et in
    ínvio flúmina.
  </p>
  <p>Pópulum istum formávi mihi; laudem meam narrábunt.</p>
  <p>Non me invocásti, Iacob; immo taédio mei afféctus es, Israel.</p>
  <p>
    Servíre me fecísti in peccátis tuis, præbuísti mihi labórem in iniquitátibus
    tuis. Ego, ego sum ipse, qui déleo iniquitátes tuas propter me et peccatórum
    tuórum non recordábor».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_22" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_23" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 40, 2-3. 4-5. 13-14 (: 5b)</span>
  </p>
</div>
<div class="latin hijo hijo_24" ontouchend="cambialengua(this)">
  <span class="red">R/. </span>Sana ánimam meam, Dómine, quia peccávi tibi.
</div>
<div class="latin hijo hijo_25" ontouchend="cambialengua(this)">
  Beátus qui intéllegit de egéno;<br />in die mala liberábit eum Dóminus.<br />Dóminus
  servábit eum, et vivificábit eum,<br />et beátum fáciet eum in terra,<br />et
  non tradet eum in fauces inimicórum eius.
</div>
<div class="latin hijo hijo_26" ontouchend="cambialengua(this)">
  <span class="red">R/. </span>Sana ánimam meam, Dómine, quia peccávi tibi.
</div>
<div class="latin hijo hijo_27" ontouchend="cambialengua(this)">
  Dóminus opem feret illi super lectum dolóris eius;<br />univérsum stratum eius
  versábis in infirmitáte eius.<br />Ego dixi: «Dómine, miserére mei;<br />sana
  ánimam meam, quia peccávi tibi».
</div>
<div class="latin hijo hijo_28" ontouchend="cambialengua(this)">
  <span class="red">R/. </span>Sana ánimam meam, Dómine, quia peccávi tibi.
</div>
<div class="latin hijo hijo_29" ontouchend="cambialengua(this)">
  Me autem propter innocéntiam suscepísti,<br />et statuísti me in conspéctu tuo
  in ætérnum.<br />Benedíctus Dóminus Deus Israel<br />a sǽculo et usque in
  sǽculum. Fiat, fiat.
</div>
<div class="latin hijo hijo_30" ontouchend="cambialengua(this)">
  <span class="red">R/. </span>Sana ánimam meam, Dómine, quia peccávi tibi.
</div>
<div class="latin hijo hijo_31" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">Iesus non fuit «Est» et «Non», sed «Est» in illo fuit</p>
  <p class="Areadingfrom">
    Léctio Epístolæ secúndæ beáti Pauli apóstoli ad Corínthios<span
      class="alindcha">1, 18-22</span>
  </p>
  <p>Fratres:</p>
  <p>
    Fidélis Deus, quia sermo noster, qui fit apud vos, non est «Est» et «Non»!
    Dei enim Fílius Iesus Christus, qui in vobis per nos prædicátus est, per me
    et Silvánum et Timótheum, non fuit «Est» et «Non», sed «Est» in illo fuit.
    Quotquot enim promissiónes Dei sunt, in illo «Est»; ídeo et per ipsum «Amen»
    Deo ad glóriam per nos.
  </p>
  <p>
    Qui autem confírmat nos vobíscum in Christum et qui unxit nos, Deus, et qui
    signávit nos et dedit arrabónem Spíritus in córdibus nostris.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_32" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_33" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha"> Lc 4, 18cd</span>
  </p>
  <p class="PsalmAlleluiaVerse">
    Allelúia.<br />Evangelizáre paupéribus misit me Dóminus, prædicáre captívis
    remissiónem.<br />Allelúia.
  </p>
</div>
<div class="latin hijo hijo_34" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">
    Potestatem habet Filius hominis in terra dimittendi peccata
  </p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Marcum<span class="alindcha">2, 1-12</span>
  </p>
</div>
<div class="latin hijo hijo_35" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_36" ontouchend="cambialengua(this)">
  <p>
    Intrávit Iesus Caphárnaum post dies, et audítum est quod in domo esset. Et
    convenérunt multi, ita ut non ámplius caperéntur neque ad iánuam, et
    loquebátur eis verbum.
  </p>
  <p>
    Et véniunt feréntes ad eum paralýticum, qui a quáttuor portabátur. Et cum
    non possent offérre eum illi præ turba, nudavérunt tectum, ubi erat, et
    perfodiéntes summíttunt grabátum, in quo paralýticus iacébat. Cum vidísset
    autem Iesus fidem illórum, ait paralýtico: «Fili, dimittúntur peccáta tua».
  </p>
  <p>
    Erant autem illic quidam de scribis sedéntes et cogitántes in córdibus suis:
    «Quid hic sic lóquitur? Blasphémat! Quis potest dimíttere peccáta nisi solus
    Deus?».
  </p>
  <p>
    Quo statim cógnito Iesus spíritu suo quia sic cogitárent intra se, dicit
    illis: «Quid ista cogitátis in córdibus vestris? Quid est facílius, dícere
    paralýtico: «Dimittúntur peccáta tua», an dícere: «Surge et tolle grabátum
    tuum et ámbula»? Ut autem sciátis quia potestátem habet Fílius hóminis in
    térra dimitténdi peccáta — ​ait paralýtico —: Tibi dico: Surge, tolle
    grabátum tuum et vade in domum tuam».
  </p>
  <p>
    Et surréxit et prótinus subláto grabáto ábiit coram ómnibus, ita ut
    admiraréntur omnes et glorificárent Deum dicéntes: «Numquam sic vídimus!».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_37" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_38" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Tradidit te Dóminus in manu mea, et nolui extendere manum
  </p>
  <p class="Areadingfrom">
    Léctio libri primi Samuélis<span class="alindcha">26, 2. 7-9. 12-13. 22-23</span>
  </p>
  <p>In diébus illis:</p>
  <p>
    Surréxit Saul et descéndit in desértum Ziph, et cum eo tria mília virórum de
    eléctis Israel, ut quǽreret David in desérto Ziph.
  </p>
  <p>
    Venérunt ergo David et Abísai ad pópulum nocte et invenérunt Saul iacéntem
    et dormiéntem in carrágine et hastam fixam in terra ad caput eius, Abner
    autem et pópulum dormiéntes in circúitu eius. Dixítque Abísai ad David:
    «Conclúsit Deus hódie inimícum tuum in manus tuas; nunc ergo perfódiam eum
    láncea in terra semel, et secúndo opus non erit». Et dixit David ad Abísai:
    «Ne interfícias eum; quis enim exténdit manum suam in christum Dómini et
    ínnocens erit?».
  </p>
  <p>
    Tulit ergo David hastam et scyphum aquæ, qui erat ad caput Saul, et
    abiérunt; et non erat quisquam, qui vidéret et intellégeret et vigiláret,
    sed omnes dormiébant, quia sopor Dómini irrúerat super eos.
  </p>
  <p>
    Cumque transísset David ex advérso et stetísset in vértice montis de longe,
    et esset grande intervállum inter eos, respóndens David ait: «Ecce hasta
    regis; tránseat unus de púeris et tollat eam. Dóminus autem retríbuet
    unicuíque secúndum iustítiam suam et fidem; trádidit enim te Dóminus hódie
    in manu mea, et nólui exténdere manum meam in christum Dómini».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_39" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_40" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 102, 1-2. 3-4. 8 et 10. 12-13 (: 8a)</span>
  </p>
</div>
<div class="latin hijo hijo_41" ontouchend="cambialengua(this)">
  <span class="red">R/. </span>Miserátor et miséricors Dóminus.
</div>
<div class="latin hijo hijo_42" ontouchend="cambialengua(this)">
  Bénedic, ánima mea, Dómino;<br />et ómnia quæ intra me sunt, nómini sancto
  eius.<br />Bénedic, ánima mea, Dómino,<br />et noli oblivísci omnes
  retributiónes eius.
</div>
<div class="latin hijo hijo_43" ontouchend="cambialengua(this)">
  <span class="red">R/. </span>Miserátor et miséricors Dóminus.
</div>
<div class="latin hijo hijo_44" ontouchend="cambialengua(this)">
  Qui propitiátur ómnibus iniquitátibus tuis,<br />qui sanat omnes infirmitátes
  tuas;<br />qui rédimit de intéritu vitam tuam,<br />qui corónat te in
  misericórdia et miseratiónibus.
</div>
<div class="latin hijo hijo_45" ontouchend="cambialengua(this)">
  <span class="red">R/. </span>Miserátor et miséricors Dóminus.
</div>
<div class="latin hijo hijo_46" ontouchend="cambialengua(this)">
  Miserátor et miséricors Dóminus,<br />longánimis et multæ misericórdiæ.<br />Non
  secúndum peccáta nostra fecit nobis,<br />neque secúndum iniquitátes nostras
  retríbuit nobis.
</div>
<div class="latin hijo hijo_47" ontouchend="cambialengua(this)">
  <span class="red">R/. </span>Miserátor et miséricors Dóminus.
</div>
<div class="latin hijo hijo_48" ontouchend="cambialengua(this)">
  Quantum distat ortus ab occidénte,<br />longe fecit a nobis iniquitátes
  nostras.<br />Quómodo miserétur pater filiórum,<br />misértus est Dóminus
  timéntibus se.
</div>
<div class="latin hijo hijo_49" ontouchend="cambialengua(this)">
  <span class="red">R/. </span>Miserátor et miséricors Dóminus.
</div>
<div class="latin hijo hijo_50" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">
    Sicut portavimus imaginem terreni, portabimus et imaginem cælestis
  </p>
  <p class="Areadingfrom">
    Léctio Epístolæ primæ beáti Pauli apóstoli ad Corínthios<span
      class="alindcha">15, 45-49</span>
  </p>
  <p>Fratres:</p>
  <p>
    «Factus est primus homo Adam in ánimam vivéntem»; novíssimus Adam in
    Spíritum vivificántem.
  </p>
  <p>
    Sed non prius, quod spiritále est, sed quod animále est; deínde quod
    spiritále. Primus homo de terra terrénus, secúndus homo de cælo. Qualis
    terrénus, tales et terréni, et qualis cæléstis, tales et cæléstes; et sicut
    portávimus imáginem terréni, portábimus et imáginem cæléstis.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_51" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_52" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Io 13, 34</span>
  </p>
  <p class="PsalmAlleluiaVerse">
    Allelúia.<br />Mandátum novum do vobis, dicit Dóminus,<br />ut diligátis
    ínvicem, sicut diléxi vos.<br />Allelúia.
  </p>
</div>
<div class="latin hijo hijo_53" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">
    Estote misericordes, sicut et Pater vester misericors est
  </p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">6, 27-38</span>
  </p>
</div>
<div class="latin hijo hijo_54" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_55" ontouchend="cambialengua(this)">
  <p>In illo témpore: Dixit Iesus discípulis suis:</p>
  <p>
    «Vobis dico, qui audítis: Dilígite inimícos vestros, bene fácite his, qui
    vos odérunt; benedícite male dicéntibus vobis, oráte pro calumniántibus vos.
    Ei, qui te pércutit in maxíllam, præbe et álteram; et ab eo, qui aufert tibi
    vestiméntum, étiam túnicam noli prohibére. Omni peténti te tríbue; et ab eo,
    qui aufert, quæ tua sunt, ne répetas. Et prout vultis, ut fáciant vobis
    hómines, fácite illis simíliter.
  </p>
  <p>
    Et si dilígitis eos, qui vos díligunt, quæ vobis est grátia? Nam et
    peccatóres diligéntes se díligunt. Et si bene fecéritis his, qui vobis bene
    fáciunt, quæ vobis est grátia? Siquidem et peccatóres idem fáciunt. Et si
    mútuum dedéritis his, a quibus sperátis recípere, quæ vobis grátia est? Nam
    et peccatóres peccatóribus fenerántur, ut recípiant æquália.
  </p>
  <p>
    Verúmtamen dilígite inimícos vestros et bene fácite et mútuum date nihil
    desperántes; et erit merces vestra multa, et éritis fílii Altíssimi, quia
    ipse benígnus est super ingrátos et malos. Estóte misericórdes, sicut et
    Pater vester miséricors est.
  </p>
  <p>
    Et nolíte iudicáre et non iudicabímini; et nolíte condemnáre et non
    condemnabímini. Dimíttite et dimittémini; date, et dábitur vobis: mensúram
    bonam, confértam, coagitátam, supereffluéntem dabunt in sinum vestrum; eádem
    quippe mensúra, qua mensi fuéritis, remetiétur vobis».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_56" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_57" ontouchend="cambialengua(this)">
  <h2>Tempus «per annum»<br />Feria II hebd. VII</h2>
</div>
<div
  class="latin red hijo hijo_58"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_59" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Prior omnium creata est Sapientia</p>
  <p class="Areadingfrom">
    Léctio libri Ecclesiástici<span class="alindcha">1, 1-10</span>
  </p>
  <p>
    Omnis sapiéntia a Dómino Deo est et cum illo fuit semper et est ante ævum.
  </p>
  <p>
    Arénam maris et plúviæ guttas et dies sǽculi quis dinumerávit? Altitúdinem
    cæli et latitúdinem terræ et profúndum abýssi quis mensus est? Sapiéntiam
    Dei præcedéntem ómnia quis investigávit?
  </p>
  <p>
    Prior ómnium creáta est sapiéntia, et intelléctus prudéntiæ ab ævo. Fons
    sapiéntiæ verbum Dei in excélsis, et ingréssus illíus mandáta ætérna.
  </p>
  <p>
    Radix sapiéntiæ cui reveláta est? Et astútias illíus quis agnóvit?
    Disciplína sapiéntiæ cui reveláta est et manifestáta? Et multíplicem
    perítiam illíus quis intelléxit?
  </p>
  <p>
    Unus est Altíssimus, creátor omnípotens et rex potens et metuéndus nimis,
    sedens super thronum suum et dóminans, Deus.
  </p>
  <p>
    Ipse creávit illam in spíritu sancto et vidit et dinumerávit et mensus est;
    et effúdit illam super ómnia ópera sua et super omnem carnem secúndum
    largitátem suam et prǽbuit illam diligéntibus se.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_60" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_61" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 92, 1ab. 1c-2. 5 (: 1a)</span>
  </p>
</div>
<div class="latin hijo hijo_62" ontouchend="cambialengua(this)">
  <span class="red">R/. </span>Dóminus regnávit, decórem indútus est.
</div>
<div class="latin hijo hijo_63" ontouchend="cambialengua(this)">
  Dóminus regnávit, decórem indútus est;<br />indútus est Dóminus, fortitúdine
  præcínxit se.
</div>
<div class="latin hijo hijo_64" ontouchend="cambialengua(this)">
  <span class="red">R/. </span>Dóminus regnávit, decórem indútus est.
</div>
<div class="latin hijo hijo_65" ontouchend="cambialengua(this)">
  Etenim firmávit orbem terræ qui non commovébitur.<br />Firmáta sedes tua ex
  tunc, a sǽculo tu es.
</div>
<div class="latin hijo hijo_66" ontouchend="cambialengua(this)">
  <span class="red">R/. </span>Dóminus regnávit, decórem indútus est.
</div>
<div class="latin hijo hijo_67" ontouchend="cambialengua(this)">
  Testimónia tua credibília facta sunt nimis;<br />domum tuam decet sanctitúdo,
  Dómine, in longitúdinem diérum.
</div>
<div class="latin hijo hijo_68" ontouchend="cambialengua(this)">
  <span class="red">R/. </span>Dóminus regnávit, decórem indútus est.
</div>
<div
  class="latin red hijo hijo_69"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_70" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Si contentiones sunt in cordibus vestris, nolite gloriari
  </p>
  <p class="Areadingfrom">
    Léctio Epístolæ beáti Iacóbi apóstoli<span class="alindcha">3, 13-18</span>
  </p>
  <p>Caríssimi:</p>
  <p>
    Quis sápiens et disciplinátus inter vos? Osténdat ex bona conversatióne
    operatiónem suam in mansuetúdine sapiéntiæ. Quod si zelum amárum habétis et
    contentiónes in córdibus vestris, nolíte gloriári et mendáces esse advérsus
    veritátem.
  </p>
  <p>
    Non est ista sapiéntia desúrsum descéndens, sed terréna, animális,
    diabólica; ubi enim zelus et conténtio, ibi inconstántia et omne opus
    pravum. Quæ autem desúrsum est sapiéntia primum quidem pudíca est, deínde
    pacífica, modésta, suadíbilis, plena misericórdia et frúctibus bonis, non
    iúdicans, sine simulatióne; fructus autem iustítiæ in pace seminátur
    faciéntibus pacem.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_71" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_72" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 18, 8. 9. 10. 15 (: 9a)</span>
  </p>
</div>
<div class="latin hijo hijo_73" ontouchend="cambialengua(this)">
  <span class="red">R/. </span>Iustítiæ Dómini rectæ lætificántes corda.
</div>
<div class="latin hijo hijo_74" ontouchend="cambialengua(this)">
  Lex Dómini immaculáta, refíciens ánimam,<br />testimónium Dómini fidéle,
  sapiéntiam præstans párvulis.
</div>
<div class="latin hijo hijo_75" ontouchend="cambialengua(this)">
  <span class="red">R/. </span>Iustítiæ Dómini rectæ lætificántes corda.
</div>
<div class="latin hijo hijo_76" ontouchend="cambialengua(this)">
  Iustítiæ Dómini rectæ, lætificántes corda,<br />præcéptum Dómini lúcidum,
  illúminans óculos.
</div>
<div class="latin hijo hijo_77" ontouchend="cambialengua(this)">
  <span class="red">R/. </span>Iustítiæ Dómini rectæ lætificántes corda.
</div>
<div class="latin hijo hijo_78" ontouchend="cambialengua(this)">
  Timor Dómini mundus, pérmanens in sǽculum sǽculi,<br />iudícia Dómini vera,
  iusta ómnia simul.
</div>
<div class="latin hijo hijo_79" ontouchend="cambialengua(this)">
  <span class="red">R/. </span>Iustítiæ Dómini rectæ lætificántes corda.
</div>
<div class="latin hijo hijo_80" ontouchend="cambialengua(this)">
  Sint ut compláceant elóquia oris mei,<br />et meditátio cordis mei in
  conspéctu tuo.<br />Dómine, adiútor meus et redémptor meus.
</div>
<div class="latin hijo hijo_81" ontouchend="cambialengua(this)">
  <span class="red">R/. </span>Iustítiæ Dómini rectæ lætificántes corda.
</div>
<div class="latin hijo hijo_82" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Cf. 2 Tim 1, 10</span>
  </p>
  <p class="PsalmAlleluiaVerse">
    Allelúia.<br />Salvátor noster Iesus Christus destrúxit mortem,<br />et
    illuminávit vitam per Evangélium.<br />Allelúia.
  </p>
</div>
<div class="latin hijo hijo_83" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Credo, Domine; adiuva incredulitatem meam</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Marcum<span class="alindcha">9, 14-29</span>
  </p>
</div>
<div class="latin hijo hijo_84" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_85" ontouchend="cambialengua(this)">
  <p>In illo témpore:</p>
  <p>
    [Descendéntes Iesus et álii de monte] et veniéntes ad discípulos vidérunt
    turbam magnam circa eos et scribas conquiréntes cum illis. Et conféstim
    omnis pópulus videns eum stupefáctus est, et accurréntes salutábant eum. Et
    interrogávit eos: «Quid inter vos conquíritis?».
  </p>
  <p>
    Et respóndit ei unus de turba: «Magíster, áttuli fílium meum ad te habéntem
    spíritum mutum; et ubicúmque eum apprehénderit, allídit eum, et spumat et
    stridet déntibus et aréscit. Et dixi discípulis tuis, ut eícerent illum, et
    non potuérunt».
  </p>
  <p>
    Qui respóndens eis dicit: «O generátio incrédula, quámdiu apud vos ero?
    Quámdiu vos pátiar? Afférte illum ad me». Et attulérunt illum ad eum. Et cum
    vidísset illum, spíritus statim conturbávit eum; et córruens in terram
    volutabátur spumans.
  </p>
  <p>
    Et interrogávit patrem eius: «Quantum témporis est, ex quo hoc ei áccidit?».
  </p>
  <p>
    At ille ait: «Ab infántia; et frequénter eum étiam in ignem et in aquas
    misit, ut eum pérderet; sed si quid potes, ádiuva nos, misértus nostri».
  </p>
  <p>Iesus autem ait illi: ««Si potes!». Omnia possibília credénti».</p>
  <p>
    Et contínuo exclámans pater púeri aiébat: «Credo; ádiuva incredulitátem
    meam».
  </p>
  <p>
    Et cum vidéret Iesus concurréntem turbam, comminátus est spirítui immúndo
    dicens illi: «Mute et surde spíritus, ego tibi præcípio: Exi ab eo et
    ámplius ne intróeas in eum». Et clamans et multum discérpens eum éxiit; et
    factus est sicut mórtuus, ita ut multi dícerent: «Mórtuus est!». Iesus autem
    tenens manum eius elevávit illum, et surréxit.
  </p>
  <p>
    Et cum introísset in domum, discípuli eius secréto interrogábant eum: «Quare
    nos non potúimus eícere eum?». Et dixit illis: «Hoc genus in nullo potest
    exíre nisi in oratióne».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_86" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_87" ontouchend="cambialengua(this)">
  <h2>Tempus «per annum»<br />Feria III hebd. VII</h2>
</div>
<div
  class="latin red hijo hijo_88"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_89" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Præpara animam tuam ad tentationem</p>
  <p class="Areadingfrom">
    Léctio libri Ecclesiástici<span class="alindcha">2, 1-13</span>
  </p>
  <p>
    Fili, accédens ad servitútem Dei sta in iustítia et timóre et prǽpara ánimam
    tuam ad tentatiónem.
  </p>
  <p>
    Dírige cor tuum et sústine, inclína aurem tuam et súscipe verba intelléctus
    et ne sollícitus sis in témpore calamitátis. Sústine sustentatiónes Dei,
    coniúngere Deo et ne laxes, ut sápiens fias in viis tuis.
  </p>
  <p>
    Omne, quod tibi applícitum fúerit, áccipe et in dolóre sústine et in
    humilitáte tua patiéntiam habe, quóniam in igne probátur aurum et argéntum,
    hómines vero receptíbiles in camíno humiliatiónis.
  </p>
  <p>
    Crede Deo, et recuperábit te, et spera in illum, et díriget viam tuam; serva
    timórem illíus et in illo veterásce.
  </p>
  <p>
    Metuéntes Dóminum, sustinéte misericórdiam eius et non deflectátis ab illo,
    ne cadátis. Qui timétis Dóminum, crédite illi, et non evacuábitur merces
    vestra.
  </p>
  <p>
    Qui timétis Dóminum, speráte in bona et in oblectatiónem ævi et in
    misericórdiam. Qui timétis Dóminum, dilígite illum, et illuminabúntur corda
    vestra.
  </p>
  <p>
    Respícite, fílii, generatiónes antíquas et vidéte: quis sperávit in Dómino
    et confúsus est? Aut quis permánsit in mandátis eius et derelíctus est? Aut
    quis invocávit eum, et despéxit illum?
  </p>
  <p>
    Quóniam pius et miséricors est Dóminus et remíttet in die tribulatiónis
    peccáta et protéctor est ómnibus exquiréntibus se in veritáte.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_90" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_91" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 36, 3-4. 18-19. 27-28. 39-40 (: cf. 5)</span>
  </p>
</div>
<div class="latin hijo hijo_92" ontouchend="cambialengua(this)">
  <span class="red">R/. </span>Commítte Dómino viam tuam, et ipse aget.
</div>
<div class="latin hijo hijo_93" ontouchend="cambialengua(this)">
  Spera in Dómino et fac bonitátem,<br />et inhabitábis terram et pascéris in
  fide.<br />Delectáre in Dómino,<br />et dabit tibi petitiónes cordis tui.
</div>
<div class="latin hijo hijo_94" ontouchend="cambialengua(this)">
  <span class="red">R/. </span>Commítte Dómino viam tuam, et ipse aget.
</div>
<div class="latin hijo hijo_95" ontouchend="cambialengua(this)">
  Novit Dóminus dies immaculatórum,<br />et heréditas eórum in ætérnum erit.<br />Non
  confundéntur in témpore malo,<br />et in diébus famis saturabúntur.
</div>
<div class="latin hijo hijo_96" ontouchend="cambialengua(this)">
  <span class="red">R/. </span>Commítte Dómino viam tuam, et ipse aget.
</div>
<div class="latin hijo hijo_97" ontouchend="cambialengua(this)">
  Declína a malo et fac bonum,<br />et inhabitábis in sǽculum sǽculi.<br />Quia
  Dóminus amat iudícium,<br />et non derelínquet sanctos suos.<br />Iniústi in
  ætérnum disperíbunt,<br />et semen impiórum exterminábitur.
</div>
<div class="latin hijo hijo_98" ontouchend="cambialengua(this)">
  <span class="red">R/. </span>Commítte Dómino viam tuam, et ipse aget.
</div>
<div class="latin hijo hijo_99" ontouchend="cambialengua(this)">
  Salus autem iustórum a Dómino,<br />et protéctor eórum in témpore
  tribulatiónis.<br />Et adiuvábit eos Dóminus et liberábit eos,<br />et éruet
  eos a peccatóribus et salvábit eos,<br />quia speravérunt in eo.
</div>
<div class="latin hijo hijo_100" ontouchend="cambialengua(this)">
  <span class="red">R/. </span>Commítte Dómino viam tuam, et ipse aget.
</div>
<div
  class="latin red hijo hijo_101"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_102" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Petitis et non accipitis, eo quod male petitis</p>
  <p class="Areadingfrom">
    Léctio Epístolæ beáti Iacóbi apóstoli<span class="alindcha">4, 1-10</span>
  </p>
  <p>Caríssimi:</p>
  <p>
    Unde bella et unde lites in vobis? Nonne hinc, ex concupiscéntiis vestris,
    quæ mílitant in membris vestris? Concupíscitis et non habétis; occíditis et
    zelátis et non potéstis adipísci; litigátis et belligerátis. Non habétis,
    propter quod non postulátis; pétitis et non accípitis, eo quod male pétitis,
    ut in concupiscéntiis vestris insumátis.
  </p>
  <p>
    Adúlteri, nescítis quia amicítia huius mundi inimíca est Dei? Quicúmque ergo
    volúerit amícus esse sǽculi huius, inimícus Dei constitúitur. Aut putátis
    quia inániter Scriptúra dicat: «Ad invídiam concupíscit Spíritus, qui
    inhábitat in nobis?». Maiórem autem dat grátiam; propter quod dicit: «Deus
    supérbis resístit, humílibus autem dat grátiam».
  </p>
  <p>
    Subicímini ígitur Deo; resístite autem Diábolo, et fúgiet a vobis.
    Appropiáte Deo, et appropinquábit vobis. Emundáte manus, peccatóres; et
    purificáte corda, dúplices ánimo. Míseri estóte et lugéte et ploráte; risus
    vester in luctum convertátur, et gáudium in mærórem. Humiliámini in
    conspéctu Dómini, et exaltábit vos.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_103" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_104" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 54, 7-8. 9-10a. 10b-11a. 23 (: 23a)</span>
  </p>
</div>
<div class="latin hijo hijo_105" ontouchend="cambialengua(this)">
  <span class="red">R/. </span>Iacta super Dóminum curam tuam, et ipse te
  enútriet.
</div>
<div class="latin hijo hijo_106" ontouchend="cambialengua(this)">
  Dixi: «Quis dabit mihi pennas sicut colúmbæ,<br />et volábo et requiéscam?<br />Ecce,
  elongábo fúgiens,<br />et manébo in solitúdine».
</div>
<div class="latin hijo hijo_107" ontouchend="cambialengua(this)">
  <span class="red">R/. </span>Iacta super Dóminum curam tuam, et ipse te
  enútriet.
</div>
<div class="latin hijo hijo_108" ontouchend="cambialengua(this)">
  Exspectábo eum qui salvum me fáciat,<br />a spíritu procéllæ et tempestáte.<br />Díssipa,
  Dómine, dívide linguas eórum.
</div>
<div class="latin hijo hijo_109" ontouchend="cambialengua(this)">
  <span class="red">R/. </span>Iacta super Dóminum curam tuam, et ipse te
  enútriet.
</div>
<div class="latin hijo hijo_110" ontouchend="cambialengua(this)">
  Quóniam vidi violéntiam et contentiónem in civitáte.<br />Die ac nocte
  circúmeunt eam super muros eius.
</div>
<div class="latin hijo hijo_111" ontouchend="cambialengua(this)">
  <span class="red">R/. </span>Iacta super Dóminum curam tuam, et ipse te
  enútriet.
</div>
<div class="latin hijo hijo_112" ontouchend="cambialengua(this)">
  Iacta super Dóminum curam tuam,<br />et ipse te enútriet;<br />non dabit in
  ætérnum fluctuatiónem iusto.
</div>
<div class="latin hijo hijo_113" ontouchend="cambialengua(this)">
  <span class="red">R/. </span>Iacta super Dóminum curam tuam, et ipse te
  enútriet.
</div>
<div class="latin hijo hijo_114" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Gal 6, 14</span>
  </p>
  <p class="PsalmAlleluiaVerse">
    Allelúia.<br />Mihi absit gloriári nisi in cruce Dómini, per quem mihi
    mundus crucifíxus est, et ego mundo.<br />Allelúia.
  </p>
</div>
<div class="latin hijo hijo_115" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">
    Filius hominis traditur. Si quis vult primus esse, erit omnium novissimus
  </p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Marcum<span class="alindcha">9, 30-37</span>
  </p>
</div>
<div class="latin hijo hijo_116" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_117" ontouchend="cambialengua(this)">
  <p>In illo témpore:</p>
  <p>
    Iesus et discípuli eius peragrábant Galilǽam; nec volébat quemquam scire.
    Docébat enim discípulos suos et dicébat illis: «Fílius hóminis tráditur in
    manus hóminum, et occídent eum, et occísus post tres dies resúrget». At illi
    ignorábant verbum et timébant eum interrogáre.
  </p>
  <p>
    Et venérunt Caphárnaum. Qui cum domi esset, interrogábat eos: «Quid in via
    tractabátis?». At illi tacébant. Síquidem inter se in via disputáverant,
    quis esset maior.
  </p>
  <p>
    Et résidens vocávit Duódecim et ait illis: «Si quis vult primus esse, erit
    ómnium novíssimus et ómnium miníster».
  </p>
  <p>
    Et accípiens púerum, státuit eum in médio eórum; quem ut compléxus esset,
    ait illis: «Quisquis unum ex huiúsmodi púeris recéperit in nómine meo, me
    récipit; et, quicúmque me suscéperit, non me súscipit, sed eum qui me
    misit».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_118" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_119" ontouchend="cambialengua(this)">
  <h2>Tempus «per annum»<br />Feria IV hebd. VII</h2>
</div>
<div
  class="latin red hijo hijo_120"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_121" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Eos qui diligunt sapientiam diligit Deus</p>
  <p class="Areadingfrom">
    Léctio libri Ecclesiástici<span class="alindcha">4, 12-22</span>
  </p>
  <p>
    Sapiéntia fíliis suis vitam inspirávit et súscipit inquiréntes se. Qui illam
    díligit, díligit vitam; et, qui vigiláverint ad illam, complecténtur
    placórem a Dómino.
  </p>
  <p>
    Qui tenúerint illam, glóriam hereditábunt, et, quo introíbit, benedícet
    Deus. Qui sérviunt ei, obsequéntes erunt Sancto, et eos, qui díligunt illam,
    díligit Deus. Qui audit illam, iudicábit gentes; et, qui intuétur illam,
    permanébit confídens.
  </p>
  <p>
    Si credíderit ei, hereditábit illam, et erunt in possessióne generatiónes
    illíus. Quóniam in simulatióne ámbulat cum eo et in primis explórat eum,
    timórem et tremórem indúcet super illum et probábit illum in tentatióne
    doctrínæ suæ, donec ipse téneat eam in cogitatiónibus suis et credat ánimæ
    illíus.
  </p>
  <p>
    Et redíbit recta ad illum et firmábit illum et lætificábit illum et
    denudábit illi abscónsa sua et thesaurizábit super illum sciéntiam et
    intelléctum iustítiæ. Si autem oberráverit, derelínquet eum et tradet eum in
    manus inimíci sui.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_122" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_123" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 118, 165. 168. 171. 172. 174. 175 (: 165a)</span>
  </p>
</div>
<div class="latin hijo hijo_124" ontouchend="cambialengua(this)">
  <span class="red">R/. </span>Pax multa diligéntibus legem tuam, Dómine
</div>
<div class="latin hijo hijo_125" ontouchend="cambialengua(this)">
  Pax multa diligéntibus legem tuam,<br />et non est illis scándalum.
</div>
<div class="latin hijo hijo_126" ontouchend="cambialengua(this)">
  <span class="red">R/. </span>Pax multa diligéntibus legem tuam, Dómine.
</div>
<div class="latin hijo hijo_127" ontouchend="cambialengua(this)">
  Servávi mandáta tua et testimónia tua,<br />quia omnes viæ meæ in conspéctu
  tuo.
</div>
<div class="latin hijo hijo_128" ontouchend="cambialengua(this)">
  <span class="red">R/. </span>Pax multa diligéntibus legem tuam, Dómine.
</div>
<div class="latin hijo hijo_129" ontouchend="cambialengua(this)">
  Eructábunt lábia mea hymnum,<br />cum docúeris me iustificatiónes tuas.
</div>
<div class="latin hijo hijo_130" ontouchend="cambialengua(this)">
  <span class="red">R/. </span>Pax multa diligéntibus legem tuam, Dómine.
</div>
<div class="latin hijo hijo_131" ontouchend="cambialengua(this)">
  Cantet lingua mea elóquium tuum,<br />quia ómnia præcépta tua iustítia.
</div>
<div class="latin hijo hijo_132" ontouchend="cambialengua(this)">
  <span class="red">R/. </span>Pax multa diligéntibus legem tuam, Dómine
</div>
<div class="latin hijo hijo_133" ontouchend="cambialengua(this)">
  Concupívi salutáre tuum, Dómine,<br />et lex tua delectátio mea est.
</div>
<div class="latin hijo hijo_134" ontouchend="cambialengua(this)">
  <span class="red">R/. </span>Pax multa diligéntibus legem tuam, Dómine
</div>
<div class="latin hijo hijo_135" ontouchend="cambialengua(this)">
  Vivet ánima mea et laudábit te,<br />et iudícia tua adiuvábunt me.
</div>
<div class="latin hijo hijo_136" ontouchend="cambialengua(this)">
  <span class="red">R/. </span>Pax multa diligéntibus legem tuam, Dómine
</div>
<div
  class="latin red hijo hijo_137"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_138" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Ignoratis quæ erit vita vestra! Dicatis ergo: «Si Dóminus volúerit»
  </p>
  <p class="Areadingfrom">
    Léctio Epístolæ beáti Iacóbi apóstoli<span class="alindcha">4, 13-17</span>
  </p>
  <p>Caríssimi:</p>
  <p>
    Age nunc, qui dícitis: «Hódie aut crástino íbimus in illam civitátem et
    faciémus quidem ibi annum et mercábimur et lucrum faciémus»; qui ignorátis,
    quæ erit in crástinum vita vestra! Vapor enim estis ad módicum parens,
    deínceps exterminátur; pro eo ut dicátis: «Si Dóminus volúerit, et vivémus
    et faciémus hoc aut illud».
  </p>
  <p>
    Nunc autem gloriámini in supérbiis vestris; omnis gloriátio talis malígna
    est. Sciénti ígitur bonum fácere et non faciénti, peccátum est illi!
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_139" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_140" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 48, 2-3. 6-7. 8-10. 11 (: Mt 5, 3)</span>
  </p>
</div>
<div class="latin hijo hijo_141" ontouchend="cambialengua(this)">
  <span class="red">R/. </span>Beáti páuperes spíritu, quóniam ipsórum est
  regnum cælórum.
</div>
<div class="latin hijo hijo_142" ontouchend="cambialengua(this)">
  Audíte hæc, omnes gentes,<br />áuribus percípite, omnes qui habitátis
  orbem.<br />Quique húmiles et viri nóbiles,<br />simul in unum dives et
  pauper.
</div>
<div class="latin hijo hijo_143" ontouchend="cambialengua(this)">
  <span class="red">R/. </span>Beáti páuperes spíritu, quóniam ipsórum est
  regnum cælórum.
</div>
<div class="latin hijo hijo_144" ontouchend="cambialengua(this)">
  Cur timébo in diébus malis,<br />cum iníquitas supplantántium circúmdabit
  me?<br />Qui confídunt in virtúte sua,<br />et in multitúdine divitiárum
  suárum gloriántur.
</div>
<div class="latin hijo hijo_145" ontouchend="cambialengua(this)">
  <span class="red">R/. </span>Beáti páuperes spíritu, quóniam ipsórum est
  regnum cælórum.
</div>
<div class="latin hijo hijo_146" ontouchend="cambialengua(this)">
  Etenim seípsum non rédimet homo;<br />non dabit Deo propitiatiónem suam.<br />Nímium
  est prétium redemptiónis ánimæ eius:<br />ad últimum defíciet,<br />ut vivat
  usque in finem, nec vídeat intéritum.
</div>
<div class="latin hijo hijo_147" ontouchend="cambialengua(this)">
  <span class="red">R/. </span>Beáti páuperes spíritu, quóniam ipsórum est
  regnum cælórum.
</div>
<div class="latin hijo hijo_148" ontouchend="cambialengua(this)">
  Et vidébit sapiéntes moriéntes;<br />simul insípiens et stultus períbunt,<br />et
  relínquent aliénis divítias suas.
</div>
<div class="latin hijo hijo_149" ontouchend="cambialengua(this)">
  <span class="red">R/. </span>Beáti páuperes spíritu, quóniam ipsórum est
  regnum cælórum.
</div>
<div class="latin hijo hijo_150" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Io 14, 6</span>
  </p>
  <p class="PsalmAlleluiaVerse">
    Allelúia.<br />Ego sum via et véritas et vita, dicit Dóminus;<br />nemo
    venit ad Patrem nisi per me.<br />Allelúia.
  </p>
</div>
<div class="latin hijo hijo_151" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Qui non est adversum nos, pro nobis est</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Marcum<span class="alindcha">9, 38-40</span>
  </p>
</div>
<div class="latin hijo hijo_152" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_153" ontouchend="cambialengua(this)">
  <p>In illo témpore:</p>
  <p>
    Dixit Iesu Ioánnes: «Magíster, vídimus quendam in nómine tuo eiciéntem
    dæmónia, et prohibebámus eum, quia non sequebátur nos».
  </p>
  <p>
    Iesus autem ait: «Nolíte prohibére eum. Nemo est enim, qui fáciat virtútem
    in nómine meo et possit cito male loqui de me; qui enim non est advérsum
    nos, pro nobis est».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_154" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_155" ontouchend="cambialengua(this)">
  <h2>Tempus «per annum»<br />Feria V hebd. VII</h2>
</div>
<div
  class="latin red hijo hijo_156"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_157" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Non tardes converti ad Dominum</p>
  <p class="Areadingfrom">
    Léctio libri Ecclesiástici<span class="alindcha">5, 1-10</span>
  </p>
  <p>
    Ne innitáris possessiónibus tuis et ne díxeris: «Est mihi suffíciens vita».
  </p>
  <p>
    Ne sequáris fortitúdinem tuam, ut ámbules in concupiscéntiis cordis tui, et
    ne díxeris: «Quis prævalébit in me?». aut «Quis me subíciet propter facta
    mea?». Deus enim víndicans vindicábit.
  </p>
  <p>
    Ne díxeris: «Peccávi, et quid mihi áccidit triste?». Altíssimus enim est
    pátiens rédditor. De propitiáto peccáto noli esse sine metu neque adícias
    peccátum super peccátum et ne dicas: «Miserátio Dómini magna est,
    multitúdinis peccatórum meórum miserébitur»; misericórdia enim et ira ab
    illo cito próximant, et super peccatóres requiéscit ira illíus.
  </p>
  <p>
    Non tardes convérti ad Dóminum et ne dífferas de die in diem. Súbito enim
    véniet ira illíus, et in témpore vindíctæ abripiéris.
  </p>
  <p>
    Ne innitáris divítiis iniústis, nihil enim próderunt in die calamitátis.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_158" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_159" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 1, 1-2. 3. 4 et 6 (: 39, 5a)</span>
  </p>
</div>
<div class="latin hijo hijo_160" ontouchend="cambialengua(this)">
  <span class="red">R/. </span>Beatus vir qui pósuit Dóminum spem suam.
</div>
<div class="latin hijo hijo_161" ontouchend="cambialengua(this)">
  Beátus vir qui non ábiit in consílio impiórum,<br />et in via peccatórum non
  stetit,<br />et in convéntu derisórum non sedit;<br />sed in lege Dómini
  volúntas eius,<br />et in lege eius meditátur die ac nocte
</div>
<div class="latin hijo hijo_162" ontouchend="cambialengua(this)">
  <span class="red">R/. </span>Beatus vir qui pósuit Dóminum spem suam.
</div>
<div class="latin hijo hijo_163" ontouchend="cambialengua(this)">
  Et erit tamquam lignum plantátum secus decúrsus aquárum,<br />quod fructum
  suum dabit in témpore suo;<br />et fólium eius non défluet,<br />et ómnia
  quæcúmque fáciet prosperabúntur.
</div>
<div class="latin hijo hijo_164" ontouchend="cambialengua(this)">
  <span class="red">R/. </span>Beatus vir qui pósuit Dóminum spem suam.
</div>
<div class="latin hijo hijo_165" ontouchend="cambialengua(this)">
  Non sic ímpii, non sic,<br />sed tamquam pulvis quem próicit ventus.<br />Quóniam
  novit Dóminus viam iustórum,<br />et iter impiórum períbit.
</div>
<div class="latin hijo hijo_166" ontouchend="cambialengua(this)">
  <span class="red">R/. </span>Beatus vir qui pósuit Dóminum spem suam.
</div>
<div
  class="latin red hijo hijo_167"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_168" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Merces operariorum quæ fraudata est clamat, et clamores in aures Domini
    introierunt.
  </p>
  <p class="Areadingfrom">
    Léctio Epístolæ beáti Iacóbi apóstoli<span class="alindcha">5, 1-6</span>
  </p>
  <p>
    Age nunc, dívites, ploráte ululántes in misériis, quæ advénient vobis.
    Divítiæ vestræ putrefáctæ sunt, et vestiménta vestra a tíneis comésta sunt,
    aurum et argéntum vestrum æruginávit, et ærúgo eórum in testimónium vobis
    erit et manducábit carnes vestras sicut ignis: thesaurizástis in novíssimis
    diébus.
  </p>
  <p>
    Ecce merces operariórum, qui messuérunt regiónes vestras, quæ fraudáta est a
    vobis, clamat, et clamóres eórum, qui messuérunt, in aures Dómini Sábaoth
    introiérunt. Epuláti estis super terram et in luxúriis fuístis, enutrístis
    corda vestra in die occisiónis. Addixístis, occidístis iustum. Non resístit
    vobis.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_169" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_170" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 48, 14-15ab. 15cde-16. 17-18. 19-20 (: Mt 5, 3)</span>
  </p>
</div>
<div class="latin hijo hijo_171" ontouchend="cambialengua(this)">
  <span class="red">R/. </span>Beáti páuperes spíritu, quóniam ipsórum est
  regnum cælórum.
</div>
<div class="latin hijo hijo_172" ontouchend="cambialengua(this)">
  Hæc via illórum quorum fidúcia in semetípsis,<br />et finis eórum qui
  complácent in ore suo.<br />Sicut oves in inférno pósiti sunt,<br />mors
  depáscet eos.
</div>
<div class="latin hijo hijo_173" ontouchend="cambialengua(this)">
  <span class="red">R/. </span>Beáti páuperes spíritu, quóniam ipsórum est
  regnum cælórum.
</div>
<div class="latin hijo hijo_174" ontouchend="cambialengua(this)">
  Descéndent præcípites ad sepúlcrum,<br />et figúra eórum erit in
  consumptiónem:<br />inférnus habitáculum eórum.<br />Verúmtamen Deus rédimet
  ánimam meam,<br />de manu ínferi vere suscípiet me.
</div>
<div class="latin hijo hijo_175" ontouchend="cambialengua(this)">
  <span class="red">R/. </span>Beáti páuperes spíritu, quóniam ipsórum est
  regnum cælórum.
</div>
<div class="latin hijo hijo_176" ontouchend="cambialengua(this)">
  Ne timúeris, cum dives factus fúerit homo,<br />et cum multiplicáta fúerit
  glória domus eius.<br />Quóniam cum interíerit, non sumet ómnia,<br />neque
  descéndet cum eo glória eius.
</div>
<div class="latin hijo hijo_177" ontouchend="cambialengua(this)">
  <span class="red">R/. </span>Beáti páuperes spíritu, quóniam ipsórum est
  regnum cælórum.
</div>
<div class="latin hijo hijo_178" ontouchend="cambialengua(this)">
  Cum ánimæ suæ in vita ipsíus benedíxerit:<br />«Laudábunt te, quod benefecísti
  tibi»;<br />tamen introíbit ad progéniem patrum suórum,<br />qui in ætérnum
  non vidébunt lumen.
</div>
<div class="latin hijo hijo_179" ontouchend="cambialengua(this)">
  <span class="red">R/. </span>Beáti páuperes spíritu, quóniam ipsórum est
  regnum cælórum.
</div>
<div class="latin hijo hijo_180" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Cf. 1 Th 2, 13</span>
  </p>
  <p class="PsalmAlleluiaVerse">
    Allelúia.<br />Accipite verbum Dei, non ut verbum hóminum, sed, sicut est
    vere, verbum Dei.<br />Allelúia.
  </p>
</div>
<div class="latin hijo hijo_181" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">
    Bonum est tibi debilem introire in vitam, quam duas manus habentem ire in
    gehennam
  </p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Marcum<span class="alindcha">9, 41-50</span>
  </p>
</div>
<div class="latin hijo hijo_182" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_183" ontouchend="cambialengua(this)">
  <p>In illo témpore: Dixit Iesus discípulis suis:</p>
  <p>
    «Quisquis potum déderit vobis cálicem aquæ in nómine, quia Christi estis,
    amen dico vobis: Non perdet mercédem suam.
  </p>
  <p>
    Et quisquis scandalizáverit unum ex his pusíllis credéntibus in me, bonum
    est ei magis, ut circumdétur mola asinária collo eius, et in mare mittátur.
  </p>
  <p>
    Et si scandalizáverit te manus tua, abscíde illam: bonum est tibi débilem
    introíre in vitam, quam duas manus habéntem ire in gehénnam, in ignem
    inexstinguíbilem. Et si pes tuus te scandalízat, ámputa illum: bonum est
    tibi claudum introíre in vitam, quam duos pedes habéntem mitti in gehénnam.
    Et si óculus tuus scandalízat te, éice eum: bonum est tibi luscum introíre
    in regnum Dei, quam duos óculos habéntem mitti in gehénnam, ubi vermis eórum
    non móritur, et ignis non exstínguitur; omnis enim igne saliétur.
  </p>
  <p>Bonum est sal; quod si sal insúlsum fúerit, in quo illud condiétis?</p>
  <p>Habéte in vobis sal et pacem habéte inter vos».</p>
  <p class="TheWordoftheLord4">Verbum Dómini.</p>
</div>
<div class="latin hijo hijo_184" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_185" ontouchend="cambialengua(this)">
  <h2>Tempus «per annum»<br />Feria VI hebd. VII</h2>
</div>
<div
  class="latin red hijo hijo_186"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_187" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Amico fideli nulla est comparatio</p>
  <p class="Areadingfrom">
    Léctio libri Ecclesiástici<span class="alindcha">6, 5-17</span>
  </p>
  <p>
    Os dulce multíplicat amícos et mítigat inimícos; et lingua eúcharis salútem
    dicit. Multi pacífici sint tibi, et consiliárius sit tibi unus de mille.
  </p>
  <p>
    Si póssides amícum, in tentatióne pósside eum et ne fácile credas ei. Est
    enim amícus secúndum opportunitátem suam et non permanébit in die
    tribulatiónis.
  </p>
  <p>
    Et est amícus, qui convértitur ad inimicítiam et rixam convícii tui
    denudábit. Est autem amícus sócius mensæ et non permanébit in die
    necessitátis; in prósperis erit tibi quasi coæquális et in domésticis tuis
    fiduciáliter aget. Si humiliátus fúeris, convertétur contra te et a fácie
    tua abscóndet se.
  </p>
  <p>Ab inimícis tuis separáre et de amícis tuis atténde.</p>
  <p>
    Amícus fidélis protéctio fortis; qui autem ínvenit illum, invénit thesáurum.
    Amíco fidéli nulla est comparátio, et non est ponderátio contra bonitátem
    illíus.
  </p>
  <p>
    Amícus fidélis medicaméntum vitæ, et, qui métuunt Dóminum, invénient illum.
    Qui timet Deum, æque habébit amicítiam eius, quóniam secúndum illum erit
    amícus illíus.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_188" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_189" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 118, 12. 16. 18. 27. 34. 35 (: 35a)</span>
  </p>
</div>
<div class="latin hijo hijo_190" ontouchend="cambialengua(this)">
  <span class="red">R/. </span>Deduc me, Dómine, in sémitam præceptórum tuórum.
</div>
<div class="latin hijo hijo_191" ontouchend="cambialengua(this)">
  Benedíctus es, Dómine;<br />doce me iustificatiónes tuas.
</div>
<div class="latin hijo hijo_192" ontouchend="cambialengua(this)">
  <span class="red">R/. </span>Deduc me, Dómine, in sémitam præceptórum tuórum.
</div>
<div class="latin hijo hijo_193" ontouchend="cambialengua(this)">
  In iustificatiónibus tuis delectábor,<br />non oblivíscar sermónem tuum.
</div>
<div class="latin hijo hijo_194" ontouchend="cambialengua(this)">
  <span class="red">R/. </span>Deduc me, Dómine, in sémitam præceptórum tuórum.
</div>
<div class="latin hijo hijo_195" ontouchend="cambialengua(this)">
  Revéla óculos meos,<br />et considerábo mirabília de lege tua.
</div>
<div class="latin hijo hijo_196" ontouchend="cambialengua(this)">
  <span class="red">R/. </span>Deduc me, Dómine, in sémitam præceptórum tuórum.
</div>
<div class="latin hijo hijo_197" ontouchend="cambialengua(this)">
  Viam mandatórum tuórum fac me intellégere,<br />et exercébor in mirabílibus
  tuis.
</div>
<div class="latin hijo hijo_198" ontouchend="cambialengua(this)">
  <span class="red">R/. </span>Deduc me, Dómine, in sémitam præceptórum tuórum.
</div>
<div class="latin hijo hijo_199" ontouchend="cambialengua(this)">
  Da mihi intelléctum, et servábo legem tuam,<br />et custódiam illam in toto
  corde meo
</div>
<div class="latin hijo hijo_200" ontouchend="cambialengua(this)">
  <span class="red">R/. </span>Deduc me, Dómine, in sémitam præceptórum tuórum.
</div>
<div class="latin hijo hijo_201" ontouchend="cambialengua(this)">
  Deduc me in sémitam præceptórum tuórum,<br />quia ipsam vólui.
</div>
<div class="latin hijo hijo_202" ontouchend="cambialengua(this)">
  <span class="red">R/. </span>Deduc me, Dómine, in sémitam præceptórum tuórum.
</div>
<div
  class="latin red hijo hijo_203"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_204" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Ecce iudex ante ianuam assistit</p>
  <p class="Areadingfrom">
    Léctio Epístolæ beáti Iacóbi apóstoli<span class="alindcha">5, 9-12</span>
  </p>
  <p>
    Nolíte ingemíscere, fratres, in altérutrum, ut non iudicémini; ecce iudex
    ante iánuam assístit.
  </p>
  <p>
    Exémplum accípite, fratres, labóris et patiéntiæ prophétas, qui locúti sunt
    in nómine Dómini. Ecce beatificámus eos, qui sustinuérunt; sufferéntiam Iob
    audístis et finem Dómini vidístis, quóniam miséricors est Dóminus et
    miserátor.
  </p>
  <p>
    Ante ómnia autem, fratres mei, nolíte iuráre neque per cælum neque per
    terram, neque áliud quodcúmque iuraméntum; sit autem vestrum «Est» est, et
    «Non» non, uti non sub iudício decidátis.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_205" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_206" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 102, 1-2. 3-4. 8-9. 11-12 (: 8a)</span>
  </p>
</div>
<div class="latin hijo hijo_207" ontouchend="cambialengua(this)">
  <span class="red">R/. </span>Miserátor et miséricors Dóminus.
</div>
<div class="latin hijo hijo_208" ontouchend="cambialengua(this)">
  Bénedic, ánima mea, Dómino;<br />et ómnia quæ intra me sunt, nómini sancto
  eius.<br />Bénedic, ánima mea, Dómino,<br />et noli oblivísci omnes
  retributiónes eius.
</div>
<div class="latin hijo hijo_209" ontouchend="cambialengua(this)">
  <span class="red">R/. </span>Miserátor et miséricors Dóminus.
</div>
<div class="latin hijo hijo_210" ontouchend="cambialengua(this)">
  Qui propitiátur ómnibus iniquitátibus tuis,<br />qui sanat omnes infirmitátes
  tuas;<br />qui rédimit de intéritu vitam tuam,<br />qui corónat te in
  misericórdia et miseratiónibus.
</div>
<div class="latin hijo hijo_211" ontouchend="cambialengua(this)">
  <span class="red">R/. </span>Miserátor et miséricors Dóminus.
</div>
<div class="latin hijo hijo_212" ontouchend="cambialengua(this)">
  Miserátor et miséricors Dóminus,<br />longánimis et multæ misericórdiæ.<br />Non
  in perpétuum conténdet,<br />neque in ætérnum irascétur.
</div>
<div class="latin hijo hijo_213" ontouchend="cambialengua(this)">
  <span class="red">R/. </span>Miserátor et miséricors Dóminus.
</div>
<div class="latin hijo hijo_214" ontouchend="cambialengua(this)">
  Quóniam, quantum exaltátur cælum a terra,<br />præváluit misericórdia eius
  super timéntes eum;<br />quantum distat ortus ab occidénte,<br />longe fecit a
  nobis iniquitátes nostras.
</div>
<div class="latin hijo hijo_215" ontouchend="cambialengua(this)">
  <span class="red">R/. </span>Miserátor et miséricors Dóminus.
</div>
<div class="latin hijo hijo_216" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Cf. Io 17, 17b. a</span>
  </p>
  <p class="PsalmAlleluiaVerse">
    Allelúia.<br />Sermo tuus, Dómine, véritas est;<br />sanctífica nos in
    veritáte.<br />Allelúia.
  </p>
</div>
<div class="latin hijo hijo_217" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Quod Deus coniunxit, homo non separet</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Marcum<span class="alindcha">10, 1-12</span>
  </p>
</div>
<div class="latin hijo hijo_218" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_219" ontouchend="cambialengua(this)">
  <p>In illo témpore:</p>
  <p>
    Venit Iesus in fines Iudǽæ ultra Iordánem; et convéniunt íterum turbæ ad
    eum, et, sicut consuéverat, íterum docébat illos.
  </p>
  <p>
    Et accedéntes pharisǽi interrogábant eum, si licet viro uxórem dimíttere,
    tentántes eum.
  </p>
  <p>At ille respóndens dixit eis: «Quid vobis præcépit Móyses?».</p>
  <p>Qui dixérunt: «Móyses permísit libéllum repúdii scríbere et dimíttere».</p>
  <p>
    Iesus autem ait eis: «Ad durítiam cordis vestri scripsit vobis præcéptum
    istud. Ab inítio autem creatúræ másculum et féminam fecit eos. Propter hoc
    relínquet homo patrem suum et matrem et adhærébit ad uxórem suam, et erunt
    duo in carne una; ítaque iam non sunt duo sed una caro. Quod ergo Deus
    coniúnxit, homo non séparet».
  </p>
  <p>
    Et domo íterum discípuli de hoc interrogábant eum. Et dicit illis:
    «Quicúmque dimíserit uxórem suam et áliam dúxerit, adultérium commíttit in
    eam; et si ipsa dimíserit virum suum et álii núpserit, mœchátur».
  </p>
  <p class="TheWordoftheLord4">Verbum Dómini.</p>
</div>
<div class="latin hijo hijo_220" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_221" ontouchend="cambialengua(this)">
  <h2>Tempus «per annum»<br />Sabbato hebd. VII</h2>
</div>
<div
  class="latin red hijo hijo_222"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_223" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Secundum imaginem suam fecit Deus hominem</p>
  <p class="Areadingfrom">
    Léctio libri Ecclesiástici<span class="alindcha">17, 1-15</span>
  </p>
  <p>
    Deus creávit de terra hóminem et secúndum imáginem suam fecit illum; et
    íterum convértit illum in ipsam et secúndum se vestívit illum virtúte.
  </p>
  <p>
    Númerum diérum et tempus dedit illi et dedit illi potestátem eórum, quæ sunt
    super terram. Pósuit timórem illíus super omnem carnem, ut dominarétur
    bestiárum et volatílium.
  </p>
  <p>
    Creávit illis consílium et linguam et óculos et aures et cor dedit illis
    excogitándi et disciplína intelléctus replévit illos.
  </p>
  <p>
    Creávit illis sciéntiam spíritus, sensu implévit cor illórum et mala et bona
    osténdit illis.
  </p>
  <p>
    Pósuit timórem suum super corda illórum osténdens illis magnália óperum
    suórum et dedit illis gloriári in mirabílibus illíus, ut nomen
    sanctificatiónis colláudent et magnália enárrent óperum eius.
  </p>
  <p>
    Addidit illis disciplínam et legem vitæ hereditávit illos. Testaméntum
    ætérnum constítuit cum illis et iustítiam et iudícia sua osténdit illis.
  </p>
  <p>
    Et magnália honóris eius vidit óculus illórum, et honórem vocis eius
    audiérunt aures illórum, et dixit illis: «Atténdite ab omni iníquo». Et
    mandávit illis unicuíque de próximo suo.
  </p>
  <p>Viæ illórum coram ipso sunt semper: non sunt abscónsæ ab óculis ipsíus.</p>
  <p class="TheWordoftheLord">Verbum Dómini.</p>
</div>
<div class="latin hijo hijo_224" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_225" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 102, 13-14. 15-16. 17-18a (: cf. 17)</span>
  </p>
</div>
<div class="latin hijo hijo_226" ontouchend="cambialengua(this)">
  <span class="red">R/. </span>Misericórdia Dómini ab ætérno super timéntes eum.
</div>
<div class="latin hijo hijo_227" ontouchend="cambialengua(this)">
  Quómodo miserétur pater filiórum,<br />misértus est Dóminus timéntibus se.<br />Quóniam
  ipse cognóvit figméntum nostrum,<br />recordátus est quóniam pulvis sumus.
</div>
<div class="latin hijo hijo_228" ontouchend="cambialengua(this)">
  <span class="red">R/. </span>Misericórdia Dómini ab ætérno super timéntes eum.
</div>
<div class="latin hijo hijo_229" ontouchend="cambialengua(this)">
  Homo sicut fenum dies eius,<br />tamquam flos agri sic efflorébit.<br />Spirat
  ventus in illum, et non subsístet,<br />et non cognóscet eum ámplius locus
  eius.
</div>
<div class="latin hijo hijo_230" ontouchend="cambialengua(this)">
  <span class="red">R/. </span>Misericórdia Dómini ab ætérno super timéntes eum.
</div>
<div class="latin hijo hijo_231" ontouchend="cambialengua(this)">
  Misericórdia autem Dómini ab ætérno,<br />et usque in ætérnum super timéntes
  eum,<br />et iustítia illíus in fílios filiórum;<br />in eos qui servant
  testaméntum eius
</div>
<div class="latin hijo hijo_232" ontouchend="cambialengua(this)">
  <span class="red">R/. </span>Misericórdia Dómini ab ætérno super timéntes eum.
</div>
<div
  class="latin red hijo hijo_233"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_234" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Multum valet deprecátio iusti óperans</p>
  <p class="Areadingfrom">
    Léctio Epístolæ beáti Iacóbi apóstoli<span class="alindcha">5, 13-20</span>
  </p>
  <p>Caríssimi:</p>
  <p>
    Tristátur áliquis vestrum? Oret. Æquo ánimo est? Psallat. Infirmátur quis in
    vobis? Advocet presbýteros Ecclésiæ, et orent super eum, unguéntes eum óleo
    in nómine Dómini. Et orátio fídei salvábit infírmum, et allevábit eum
    Dóminus; et si peccáta operátus fúerit, dimitténtur ei.
  </p>
  <p>
    Confitémini ergo altérutrum peccáta et oráte pro ínvicem, ut sanémini.
    Multum enim valet deprecátio iusti óperans. Elías homo erat símilis nobis
    passíbilis et oratióne orávit, ut non plúeret, et non pluit super terram
    annos tres et menses sex; et rursum orávit, et cælum dedit plúviam, et terra
    germinávit fructum suum.
  </p>
  <p>
    Fratres mei, si quis ex vobis erráverit a veritáte, et convérterit quis eum,
    scire debet quóniam, qui convérti fécerit peccatórem ab erróre viæ eius,
    salvábit ánimam suam a morte et opériet multitúdinem peccatórum.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_235" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_236" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 140, 1-2. 3 et 8 (: 2a)</span>
  </p>
</div>
<div class="latin hijo hijo_237" ontouchend="cambialengua(this)">
  <span class="red">R/. </span>Dirigátur, Dómine, orátio mea sicut incénsum in
  conspéctu tuo.
</div>
<div class="latin hijo hijo_238" ontouchend="cambialengua(this)">
  Dómine, clamávi ad te, ad me festína;<br />inténde voci meæ, cum clamo ad
  te.<br />Dirigátur orátio mea sicut incénsum in conspéctu tuo,<br />elevátio
  mánuum meárum ut sacrifícium vespertínum.
</div>
<div class="latin hijo hijo_239" ontouchend="cambialengua(this)">
  <span class="red">R/. </span>Dirigátur, Dómine, orátio mea sicut incénsum in
  conspéctu tuo.
</div>
<div class="latin hijo hijo_240" ontouchend="cambialengua(this)">
  Pone, Dómine, custódiam ori meo,<br />et vigílias ad óstium labiórum
  meórum.<br />Quia ad te, Dómine, Dómine, óculi mei;<br />ad te confúgi, non
  effúndas ánimam meam.
</div>
<div class="latin hijo hijo_241" ontouchend="cambialengua(this)">
  <span class="red">R/. </span>Dirigátur, Dómine, orátio mea sicut incénsum in
  conspéctu tuo.
</div>
<div class="latin hijo hijo_242" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Cf. Mt 11, 25</span>
  </p>
  <p class="PsalmAlleluiaVerse">
    Allelúia.<br />Benedíctus es, Pater, Dómine cæli et terræ, quia mystéria
    regni párvulis revelásti.<br />Allelúia.
  </p>
</div>
<div class="latin hijo hijo_243" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">
    Quisquis non receperit regnum Dei vel ut parvulus, non intrabit in illud
  </p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Marcum<span class="alindcha">10, 13-16</span>
  </p>
</div>
<div class="latin hijo hijo_244" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_245" ontouchend="cambialengua(this)">
  <p>In illo témpore:</p>
  <p>
    Offerébant Iesu párvulos, ut tángeret illos; discípuli autem comminabántur
    eis.
  </p>
  <p>
    At videns Iesus, indígne tulit et ait illis: «Sínite párvulos veníre ad me.
    Ne prohibuéritis eos; tálium est enim regnum Dei. Amen dico vobis: Quisquis
    non recéperit regnum Dei velut párvulus, non intrábit in illud».
  </p>
  <p>Et compléxans eos benedicébat impónens manus super illos.</p>
  <p class="TheWordoftheLord">Verbum Dómini.</p>
</div>
<div class="latin hijo hijo_246" ontouchend="cambialengua(this)">
  <span class="red">R/. </span>Laus tibi, Christe.
</div>
