<div class="latin hijo hijo_1" ontouchend="cambialengua(this)">
  <h2>DOMINICA V IN QUADRAGESIMA</h2>
</div>
<div class="latin hijo hijo_2" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Dabo spiritum meum in vobis, et vivetis</p>
  <p class="Areadingfrom">
    Léctio libri Ezechiélis prophétæ<span class="alindcha">37, 12-14</span>
  </p>
  <p class="Incipit-oneline">Hæc dicit Dóminus Deus:</p>
  <p class="plectura">
    «Ecce ego apériam túmulos vestros et edúcam vos de sepúlcris vestris,
    pópulus meus, et indúcam vos in terram Israel; et sciétis quia ego Dóminus,
    cum aperúero sepúlcra vestra et edúxero vos de túmulis vestris, pópulus
    meus. Et dabo spíritum meum in vobis, et vivétis, et collocábo vos super
    humum vestram, et sciétis quia ego Dóminus. Locútus sum et fácio», ait
    Dóminus Deus.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_3" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_4" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 129, 1-2. 3-4. 5-7a. 7bc-8 (: 7bc)</span>
  </p>
</div>
<div class="latin hijo hijo_5" ontouchend="cambialengua(this)">
  <span class="red">R/. </span>Apud Dóminum misericórdia, et copiósa apud eum
  redémptio.
</div>
<div class="latin hijo hijo_6" ontouchend="cambialengua(this)">
  De profúndis clamávi ad te, Dómine;<br />Dómine exáudi vocem meam.<br />Fiant
  aures tuæ intendéntes<br />in vocem deprecatiónis meæ.
</div>
<div class="latin hijo hijo_7" ontouchend="cambialengua(this)">
  <span class="red">R/. </span>Apud Dóminum misericórdia, et copiósa apud eum
  redémptio.
</div>
<div class="latin hijo hijo_8" ontouchend="cambialengua(this)">
  Si iniquitátes observáveris, Dómine,<br />Dómine, quis sustinébit?<br />Quia
  apud te propitiátio est,<br />et timeámus te.
</div>
<div class="latin hijo hijo_9" ontouchend="cambialengua(this)">
  <span class="red">R/. </span>Apud Dóminum misericórdia, et copiósa apud eum
  redémptio.
</div>
<div class="latin hijo hijo_10" ontouchend="cambialengua(this)">
  Sustínui te, Dómine;<br />sustínuit ánima mea in verbo eius,<br />sperávit
  ánima mea in Dómino.<br />Magis quam custódes auróram,<br />speret Israel in
  Dómino.
</div>
<div class="latin hijo hijo_11" ontouchend="cambialengua(this)">
  <span class="red">R/. </span>Apud Dóminum misericórdia, et copiósa apud eum
  redémptio.
</div>
<div class="latin hijo hijo_12" ontouchend="cambialengua(this)">
  Quia apud Dóminum misericórdia,<br />et copiósa apud eum redémptio.<br />Et
  ipse rédimet Israel<br />ex ómnibus iniquitátibus eius.
</div>
<div class="latin hijo hijo_13" ontouchend="cambialengua(this)">
  <span class="red">R/. </span>Apud Dóminum misericórdia, et copiósa apud eum
  redémptio.
</div>
<div class="latin hijo hijo_14" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">Spiritus eius qui suscitavit Iesum a mortuis habitat</p>
  <p class="Areadingfrom">
    Léctio Epístolæ béati Pauli apóstoli ad Romános<span class="alindcha">8, 8-11</span>
  </p>
  <p class="Incipit-oneline">Fratres:</p>
  <p class="plectura">
    Qui in carne sunt, Deo placére non possunt. Vos autem in carne non estis sed
    in Spíritu, si tamen Spíritus Dei hábitat in vobis. Si quis autem Spíritum
    Christi non habet, hic non est eius. Si autem Christus in vobis est, corpus
    quidem mórtuum est propter peccátum, Spíritus vero vita propter iustítiam.
    Quod si Spíritus eius, qui suscitávit Iesum a mórtuis, hábitat in vobis, qui
    suscitávit Christum a mórtuis vivificábit et mortália córpora vestra per
    inhabitántem Spíritum suum in vobis.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_15" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_16" ontouchend="cambialengua(this)">
  <p class="PsalmAlleluiaTitle">
    Versus ante Evangelium<span class="alindcha">Io 11, 25a. 26</span>
  </p>
  <p class="PsalmAlleluiaVerse">
    Ego sum resurréctio et vita, dicit Dóminus;<br />qui credit in me non
    moriétur in ætérnum.
  </p>
</div>
<div class="latin hijo hijo_17" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Ego sum resurrectio et vita</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Ioánnem<span class="alindcha">11, 1-45</span>
  </p>
</div>
<div class="latin hijo hijo_18">
  <span
    class="boton"
    ontouchend="event.stopPropagation();cambia_vista('ev_dom_breve_a');cambia_vista('ev_dom_largo_a');">brevior</span>
</div>
<div class="latin hijo hijo_20" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_21" ontouchend="cambialengua(this)">
  <p>
    In illo témpore: Erat quidam languens Lázarus a Bethánia, de castéllo Maríæ
    et Marthæ soróris eius. María autem erat, quæ unxit Dóminum unguénto et
    extérsit pedes eius capíllis suis, cuius frater Lázarus infirmabátur.
    Misérunt ergo soróres ad eum dicéntes: «Dómine, ecce, quem amas,
    infirmátur». Audiens autem Iesus dixit: «Infírmitas hæc non est ad mortem
    sed pro glória Dei, ut glorificétur Fílius Dei per eam».
  </p>
  <p class="plectura">
    Diligébat autem Iesus Martham et sorórem eius et Lázarum.
  </p>
  <p class="plectura">
    Ut ergo audívit quia infirmabátur, tunc quidem mansit in loco, in quo erat,
    duóbus diébus; deínde post hoc dicit discípulis: «Eámus in Iudǽam íterum».
    Dicunt ei discípuli: «Rabbi, nunc quærébant te Iudǽi lapidáre, et íterum
    vadis illuc?».
  </p>
  <p class="plectura">
    Respóndit Iesus: «Nonne duódecim horæ sunt diéi? Si quis ambuláverit in die,
    non offéndit, quia lucem huius mundi videt; si quis autem ambuláverit in
    nocte, offéndit, quia lux non est in eo».
  </p>
  <p class="plectura">
    Hæc ait et post hoc dicit eis: «Lázarus amícus noster dormit, sed vado, ut a
    somno exsúscitem eum».
  </p>
  <p class="plectura">
    Dixérunt ergo ei discípuli: «Dómine, si dormit, salvus erit». Díxerat autem
    Iesus de morte eius, illi autem putavérunt quia de dormitióne somni díceret.
  </p>
  <p class="plectura">
    Tunc ergo dixit eis Iesus maniféste: «Lázarus mórtuus est, et gáudeo propter
    vos, ut credátis, quóniam non eram ibi; sed eámus ad eum».
  </p>
  <p class="plectura">
    Dixit ergo Thomas, qui dícitur Dídymus, ad condiscípulos: «Eámus et nos, ut
    moriámur cum eo!».
  </p>
  <p class="plectura">
    Venit ítaque Iesus et invénit eum quáttuor dies iam in monuménto habéntem.
    Erat autem Bethánia iuxta Hierosólymam quasi stádiis quíndecim. Multi autem
    ex Iudǽis vénerant ad Martham et Maríam, ut consolaréntur eas de fratre.
  </p>
  <p class="plectura">
    Martha ergo ut audívit quia Iesus venit, occúrrit illi; María autem domi
    sedébat. Dixit ergo Martha ad Iesum: «Dómine, si fuísses hic, frater meus
    non esset mórtuus! Sed et nunc scio quia, quæcúmque popósceris a Deo, dabit
    tibi Deus».
  </p>
  <p class="plectura">Dicit illi Iesus: «Resúrget frater tuus».</p>
  <p class="plectura">
    Dicit ei Martha: «Scio quia resúrget in resurrectióne in novíssimo die».
  </p>
  <p class="plectura">
    Dixit ei Iesus: «Ego sum resurréctio et vita. Qui credit in me, etsi mórtuus
    fúerit, vivet; et omnis, qui vivit et credit in me, non moriétur in ætérnum.
    Credis hoc?».
  </p>
  <p class="plectura">
    Ait illi: «Utique, Dómine; ego crédidi quia tu es Christus Fílius Dei, qui
    in mundum venísti».
  </p>
  <p class="plectura">
    Et cum hæc dixísset, ábiit et vocávit Maríam sorórem suam siléntio dicens:
    «Magíster adest et vocat te». Illa autem ut audívit, surréxit cito et venit
    ad eum; nondum enim vénerat Iesus in castéllum, sed erat adhuc in illo loco,
    ubi occúrrerat ei Martha. Iudǽi ígitur, qui erant cum ea in domo et
    consolabántur eam, cum vidíssent Maríam quia cito surréxit et éxiit, secúti
    sunt eam putántes: «Vadit ad monuméntum, ut ploret ibi».
  </p>
  <p class="plectura">
    María ergo, cum venísset ubi erat Iesus, videns eum cécidit ad pedes eius
    dicens ei: «Dómine, si fuísses hic, non esset mórtuus frater meus!».
  </p>
  <p class="plectura">
    Iesus ergo, ut vidit eam plorántem et Iudǽos, qui vénerant cum ea,
    plorántes, frémuit spíritu et turbávit seípsum et dixit: «Ubi posuístis
    eum?».
  </p>
  <p class="plectura">
    Dicunt ei: «Dómine, veni et vide». Lacrimátus est Iesus. Dicébant ergo
    Iudǽi: «Ecce quómodo amábat eum!». Quidam autem dixérunt ex ipsis: «Non
    póterat hic, qui apéruit óculos cæci, fácere, ut et hic non morerétur?».
  </p>
  <p class="plectura">
    Iesus ergo rursum fremens in semetípso, venit ad monuméntum; erat autem
    spelúnca, et lapis superpósitus erat ei.
  </p>
  <p class="plectura">Ait Iesus: «Tóllite lápidem!».</p>
  <p class="plectura">
    Dicit ei Martha, soror eius, qui mórtuus fúerat: «Dómine, iam fœtet;
    quatriduánus enim est!».
  </p>
  <p class="plectura">
    Dicit ei Iesus: «Nonne dixi tibi quóniam, si credíderis, vidébis glóriam
    Dei?». Tulérunt ergo lápidem.
  </p>
  <p class="plectura">
    Iesus autem, elevátis sursum óculis, dixit: «Pater, grátias ago tibi quóniam
    audísti me. Ego autem sciébam quia semper me audis, sed propter pópulum, qui
    circúmstat, dixi, ut credant quia tu me misísti». Et hæc cum dixísset, voce
    magna clamávit: «Lázare, veni foras!». Pródiit, qui fúerat mórtuus, ligátus
    pedes et manus ínstitis; et fácies illíus sudário erat ligáta. Dicit Iesus
    eis: «Sólvite eum et sínite eum abíre».
  </p>
  <p class="plectura">
    Multi ergo ex Iudǽis, qui vénerant ad Maríam et víderant, quæ fecit,
    credidérunt in eum.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_22" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Ego sum resurrectio et vita</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Ioánnem<span class="alindcha">11, 3-7. 17. 20-27. 33b-45</span>
  </p>
</div>
<div class="latin hijo hijo_23">
  <span
    class="boton"
    ontouchend="event.stopPropagation();cambia_vista('ev_dom_breve_a');cambia_vista('ev_dom_largo_a');">longior</span>
</div>
<div class="latin hijo hijo_24" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_25" ontouchend="cambialengua(this)">
  <p>
    In illo témpore: Misérunt ergo soróres ad eum dicéntes: «Dómine, ecce, quem
    amas, infirmátur». Audiens autem Iesus dixit: «Infírmitas hæc non est ad
    mortem sed pro glória Dei, ut glorificétur Fílius Dei per eam».
  </p>
  <p class="plectura">
    Diligébat autem Iesus Martham et sorórem eius et Lázarum.
  </p>
  <p class="plectura">
    Ut ergo audívit quia infirmabátur, tunc quidem mansit in loco, in quo erat,
    duóbus diébus; deínde post hoc dicit discípulis: «Eámus in Iudǽam íterum».
  </p>
  <p class="plectura">
    Venit ítaque Iesus et invénit eum quáttuor dies iam in monuménto habéntem.
    Erat autem Bethánia iuxta Hierosólymam quasi stádiis quíndecim. Multi autem
    ex Iudǽis vénerant ad Martham et Maríam, ut consolaréntur eas de fratre.
  </p>
  <p class="plectura">
    Martha ergo ut audívit quia Iesus venit, occúrrit illi; María autem domi
    sedébat. Dixit ergo Martha ad Iesum: «Dómine, si fuísses hic, frater meus
    non esset mórtuus! Sed et nunc scio quia, quæcúmque popósceris a Deo, dabit
    tibi Deus».
  </p>
  <p class="plectura">Dicit illi Iesus: «Resúrget frater tuus».</p>
  <p class="plectura">
    Dicit ei Martha: «Scio quia resúrget in resurrectióne in novíssimo die».
  </p>
  <p class="plectura">
    Dixit ei Iesus: «Ego sum resurréctio et vita. Qui credit in me, etsi mórtuus
    fúerit, vivet; et omnis, qui vivit et credit in me, non moriétur in ætérnum.
    Credis hoc?».
  </p>
  <p class="plectura">
    Ait illi: «Utique, Dómine; ego crédidi quia tu es Christus Fílius Dei, qui
    in mundum venísti».
  </p>
  <p class="plectura">
    Iesus ergo frémuit spíritu et turbávit seípsum et dixit: «Ubi posuístis
    eum?».
  </p>
  <p class="plectura">
    Dicunt ei: «Dómine, veni et vide». Lacrimátus est Iesus. Dicébant ergo
    Iudǽi: «Ecce quómodo amábat eum!». Quidam autem dixérunt ex ipsis: «Non
    póterat hic, qui apéruit óculos cæci, fácere, ut et hic non morerétur?».
  </p>
  <p class="plectura">
    Iesus ergo rursum fremens in semetípso, venit ad monuméntum; erat autem
    spelúnca, et lapis superpósitus erat ei.
  </p>
  <p class="plectura">Ait Iesus: «Tóllite lápidem!».</p>
  <p class="plectura">
    Dicit ei Martha, soror eius, qui mórtuus fúerat: «Dómine, iam fœtet;
    quatriduánus enim est!».
  </p>
  <p class="plectura">
    Dicit ei Iesus: «Nonne dixi tibi quóniam, si credíderis, vidébis glóriam
    Dei?». Tulérunt ergo lápidem.
  </p>
  <p class="plectura">
    Iesus autem, elevátis sursum óculis, dixit: «Pater, grátias ago tibi quóniam
    audísti me. Ego autem sciébam quia semper me audis, sed propter pópulum, qui
    circúmstat, dixi, ut credant quia tu me misísti». Et hæc cum dixísset, voce
    magna clamávit: «Lázare, veni foras!». Pródiit, qui fúerat mórtuus, ligátus
    pedes et manus ínstitis; et fácies illíus sudário erat ligáta. Dicit Iesus
    eis: «Sólvite eum et sínite eum abíre».
  </p>
  <p class="plectura">
    Multi ergo ex Iudǽis, qui vénerant ad Maríam et víderant, quæ fecit,
    credidérunt in eum.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_26" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_27" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Feriam fœdus novum et peccati non memorabor</p>
  <p class="Areadingfrom">
    Léctio libri Ieremíæ prophétæ<span class="alindcha">31, 31-34</span>
  </p>
  <p class="Incipit-oneline">
    «Ecce dies véniunt, dicit Dóminus, et fériam dómui Israel et dómui Iudæ
    pactum novum; non secúndum pactum, quod pépigi cum pátribus eórum in die qua
    apprehéndi manum eórum, ut edúcerem eos de terra Ægýpti, pactum, quod
    írritum fecérunt, et ego dominátus sum eórum, dicit Dóminus.
  </p>
  <p class="plectura">
    Sed hoc erit pactum, quod fériam cum domo Israel post dies illos, dicit
    Dóminus: Dabo legem meam in viscéribus eórum et in corde eórum scribam eam;
    et ero eis in Deum, et ipsi erunt mihi in pópulum. Et non docébit ultra vir
    próximum suum, et vir fratrem suum dicens: «Cognósce Dóminum»; omnes enim
    cognóscent me, a mínimo eórum usque ad máximum, ait Dóminus, quia
    propitiábor iniquitáti eórum et peccáti eórum non memorábor ámplius».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_28" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_29" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 50, 3-4. 12-13. 14-15 (: 12a)</span>
  </p>
</div>
<div class="latin hijo hijo_30" ontouchend="cambialengua(this)">
  <span class="red">R/. </span>Cor mundum crea in me, Deus.
</div>
<div class="latin hijo hijo_31" ontouchend="cambialengua(this)">
  Miserére mei, Deus, secúndum misericórdiam tuam;<br />et secúndum multitúdinem
  miseratiónum tuárum<br />dele iniquitátem meam.<br />Amplius lava me ab
  iniquitáte mea,<br />et a peccáto meo munda me.
</div>
<div class="latin hijo hijo_32" ontouchend="cambialengua(this)">
  <span class="red">R/. </span>Cor mundum crea in me, Deus.
</div>
<div class="latin hijo hijo_33" ontouchend="cambialengua(this)">
  Cor mundum crea in me, Deus,<br />et spíritum firmum ínnova in viscéribus
  meis.<br />Ne proícias me a fácie tua,<br />et spíritum sanctum tuum ne
  áuferas a me.
</div>
<div class="latin hijo hijo_34" ontouchend="cambialengua(this)">
  <span class="red">R/. </span>Cor mundum crea in me, Deus.
</div>
<div class="latin hijo hijo_35" ontouchend="cambialengua(this)">
  Redde mihi lætítiam salutáris tui,<br />et spíritu promptíssimo confírma
  me.<br />Docébo iníquos vias tuas,<br />et ímpii ad te converténtur.
</div>
<div class="latin hijo hijo_36" ontouchend="cambialengua(this)">
  <span class="red">R/. </span>Cor mundum crea in me, Deus.
</div>
<div class="latin hijo hijo_37" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">Didicit obœdientiam et factus est auctor salutis æternæ</p>
  <p class="Areadingfrom">
    Léctio Epístolæ ad Hebrǽos<span class="alindcha">5, 7-9</span>
  </p>
  <p class="Incipit-oneline">
    Christus in diébus carnis suæ, preces supplicationésque ad eum, qui possit
    salvum illum a morte fácere, cum clamóre válido et lácrimis ófferens et
    exaudítus pro sua reveréntia, et quidem cum esset Fílius, dídicit ex his,
    quæ passus est, obœdiéntiam; et, consummátus, factus est ómnibus
    obœdiéntibus sibi auctor salútis ætérnæ.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_38" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_39" ontouchend="cambialengua(this)">
  <p class="PsalmAlleluiaTitle">
    Versus ante Evangelium<span class="alindcha">Io 12, 26</span>
  </p>
  <p class="PsalmAlleluiaVerse">
    Si quis mihi minístrat, me sequátur, dicit Dóminus;<br />et ubi sum ego,
    illic et miníster meus erit.
  </p>
</div>
<div class="latin hijo hijo_40" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">
    Si granum frumenti cadens in terram mortuum fuerit, multum fructum affert
  </p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Ioánnem<span class="alindcha">12, 20-33</span>
  </p>
</div>
<div class="latin hijo hijo_41" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_42" ontouchend="cambialengua(this)">
  <p>In illo témpore:</p>
  <p class="plectura">
    Erant Græci quidam ex his, qui ascénderant, ut adorárent in die festo; hi
    ergo accessérunt ad Philíppum, qui erat a Bethsáida Galilǽæ, et rogábant eum
    dicéntes: «Dómine, vólumus Iesum vidére». Venit Philíppus et dicit Andréæ;
    venit Andréas et Philíppus et dicunt Iesu. Iesus autem respóndet eis dicens:
  </p>
  <p class="plectura">
    «Venit hora, ut glorificétur Fílius hóminis. Amen, amen dico vobis: Nisi
    granum fruménti cadens in terram mórtuum fúerit, ipsum solum manet; si autem
    mórtuum fúerit, multum fructum affert. Qui amat ánimam suam, perdit eam; et,
    qui odit ánimam suam in hoc mundo, in vitam ætérnam custódiet eam. Si quis
    mihi minístrat, me sequátur, et ubi sum ego, illic et miníster meus erit; si
    quis mihi ministráverit, honorificábit eum Pater.
  </p>
  <p class="plectura">
    Nunc ánima mea turbáta est. Et quid dicam? Pater, salvífica me ex hora hac?
    Sed proptérea veni in horam hanc. Pater, glorífica tuum nomen!».
  </p>
  <p class="plectura">
    Venit ergo vox de cælo: «Et glorificávi et íterum glorificábo». Turba ergo,
    quæ stabat et audíerat, dicébat tonítruum factum esse; álii dicébant:
    «Angelus ei locútus est». Respóndit Iesus et dixit: «Non propter me vox hæc
    facta est sed propter vos. Nunc iudícium est huius mundi, nunc princeps
    huius mundi eiciétur foras; et ego, si exaltátus fúero a terra, omnes traham
    ad meípsum».
  </p>
  <p class="plectura">
    Hoc autem dicébat signíficans, qua morte esset moritúrus.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_43" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_44" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Ecce ego facio nova et dabo potum populo meo</p>
  <p class="Areadingfrom">
    Léctio libri Isaíæ prophétæ<span class="alindcha">43, 16-21</span>
  </p>
  <p class="Incipit-oneline">
    Hæc dicit Dóminus, qui dedit in mari viam et in aquis torréntibus sémitam;
    qui edúxit quadrígam et equum, agmen et robústum; simul iacuérunt nec
    resúrgent, contríti sunt quasi linum et exstíncti sunt.
  </p>
  <p class="plectura">
    «Ne meminéritis priórum et antíqua ne intueámini: ecce ego fácio nova, et
    nunc oriéntur: nonne cognóscitis ea? Utique ponam in desérto viam et in
    ínvio flúmina.
  </p>
  <p class="plectura">
    Glorificábit me béstia agri, dracónes et struthiónes, quia dedi in desérto
    aquas, flúmina in ínvio, ut darem potum pópulo meo, elécto meo. Pópulum
    istum formávi mihi; laudem meam narrábunt».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_45" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_46" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 125, 1-2ab. 2cd-3. 4-5. 6 (: 3)</span>
  </p>
</div>
<div class="latin hijo hijo_47" ontouchend="cambialengua(this)">
  <span class="red">R/. </span>Magnificávit Dóminus fácere nobíscum; facti sumus
  lætántes.
</div>
<div class="latin hijo hijo_48" ontouchend="cambialengua(this)">
  In converténdo Dóminus captivitátem Sion,<br />facti sumus quasi
  somniántes.<br />Tunc replétum est gáudio os nostrum,<br />et lingua nostra
  exsultatióne.
</div>
<div class="latin hijo hijo_49" ontouchend="cambialengua(this)">
  <span class="red">R/. </span>Magnificávit Dóminus fácere nobíscum; facti sumus
  lætántes.
</div>
<div class="latin hijo hijo_50" ontouchend="cambialengua(this)">
  Tunc dicébant inter gentes:<br />«Magnificávit Dóminus fácere cum eis».<br />Magnificávit
  Dóminus fácere nobíscum;<br />facti sumus lætántes.
</div>
<div class="latin hijo hijo_51" ontouchend="cambialengua(this)">
  <span class="red">R/. </span>Magnificávit Dóminus fácere nobíscum; facti sumus
  lætántes.
</div>
<div class="latin hijo hijo_52" ontouchend="cambialengua(this)">
  Convérte, Dómine, captivitátem nostram,<br />sicut torréntes in austro.<br />Qui
  séminant in lácrimis,<br />in exsultatióne metent.
</div>
<div class="latin hijo hijo_53" ontouchend="cambialengua(this)">
  <span class="red">R/. </span>Magnificávit Dóminus fácere nobíscum; facti sumus
  lætántes.
</div>
<div class="latin hijo hijo_54" ontouchend="cambialengua(this)">
  Eúntes ibant et flebant,<br />semen spargéndum portántes;<br />veniéntes autem
  vénient in exsultatióne<br />portántes manípulos suos.
</div>
<div class="latin hijo hijo_55" ontouchend="cambialengua(this)">
  <span class="red">R/. </span>Magnificávit Dóminus fácere nobíscum; facti sumus
  lætántes.
</div>
<div class="latin hijo hijo_56" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">
    Propter Christum omnia detrimentum feci, conformans me morti eius
  </p>
  <p class="Areadingfrom">
    Léctio Epístolæ béati Pauli apóstoli ad Philippénses<span class="alindcha">3, 7-14</span>
  </p>
  <p class="Incipit-oneline">Fratres:</p>
  <p class="plectura">
    Exístimo ómnia detriméntum esse propter eminéntiam sciéntiæ Christi Iesu
    Dómini mei, propter quem ómnia detriméntum feci et árbitror ut stércora, ut
    Christum lucrifáciam et invéniar in illo non habens meam iustítiam, quæ ex
    lege est, sed illam, quæ per fidem est Christi, quæ ex Deo est iustítia in
    fide; ad cognoscéndum illum et virtútem resurrectiónis eius et communiónem
    passiónum illíus, confórmans me morti eius, si quo modo occúrram ad
    resurrectiónem, quæ est ex mórtuis.
  </p>
  <p class="plectura">
    Non quod iam accéperim aut iam perféctus sim; pérsequor autem si umquam
    comprehéndam, sicut et comprehénsus sum a Christo Iesu. Fratres, ego me non
    árbitror comprehendísse; unum autem: quæ quidem retro sunt, oblivíscens, ad
    ea vero, quæ ante sunt, exténdens me ad destinátum pérsequor, ad bravíum
    supérnæ vocatiónis Dei in Christo Iesu.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_57" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_58" ontouchend="cambialengua(this)">
  <p class="PsalmAlleluiaTitle">
    Versus ante Evangelium<span class="alindcha">Ioel 2, 12a. 13c</span>
  </p>
  <p class="PsalmAlleluiaVerse">
    Nunc ergo, dicit Dóminus, convertímini ad me in toto corde vestro,<br />quia
    benígnus et miséricors sum.
  </p>
</div>
<div class="latin hijo hijo_59" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">
    Qui sine peccato est vestrum, primus in illam lapidem mittat
  </p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Ioánnem<span class="alindcha">8, 1-11</span>
  </p>
</div>
<div class="latin hijo hijo_60" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_61" ontouchend="cambialengua(this)">
  <p>In illo témpore:</p>
  <p class="plectura">
    Perréxit Iesus in montem Olivéti. Dilúculo autem íterum venit in templum, et
    omnis pópulus veniébat ad eum, et sedens docébat eos.
  </p>
  <p class="plectura">
    Addúcunt autem scribæ et pharisǽi mulíerem in adultério deprehénsam et
    statuérunt eam in médio et dicunt ei: «Magíster, hæc múlier manifésto
    deprehénsa est in adultério. In lege autem Móyses mandávit nobis huiúsmodi
    lapidáre; tu ergo quid dicis?». Hoc autem dicébant tentántes eum, ut possent
    accusáre eum.
  </p>
  <p class="plectura">
    Iesus autem inclínans se deórsum dígito scribébat in terra. Cum autem
    perseverárent interrogántes eum, eréxit se et dixit eis: «Qui sine peccáto
    est vestrum, primus in illam lápidem mittat»; et íterum se inclínans
    scribébat in terra. Audiéntes autem unus post unum exíbant, incipiéntes a
    senióribus, et remánsit solus, et múlier in médio stans.
  </p>
  <p class="plectura">
    Erigens autem se Iesus dixit ei: «Múlier, ubi sunt? Nemo te condemnávit?».
  </p>
  <p class="plectura">Quæ dixit: «Nemo, Dómine».</p>
  <p class="plectura">
    Dixit autem Iesus: «Nec ego te condémno; vade et ámplius iam noli peccáre».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_62" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_63" ontouchend="cambialengua(this)">
  <h2>Tempus Quadragesimæ<br />Hebdomada V<br />Feria secunda</h2>
  <h3></h3>
</div>
<div class="latin hijo hijo_64">
  <span
    class="boton"
    ontouchend="event.stopPropagation();cambia_vista('lect_lunes_breve');cambia_vista('lect_lunes_larga');">brevior</span>
</div>
<div class="latin hijo hijo_65" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Ecce morior, cum nihil horum fecerim</p>
  <p class="Areadingfrom">
    Léctio libri Daniélis prophétæ<span class="alindcha">13, 1-9. 15-17. 19-30. 33-62</span>
  </p>
  <p class="Incipit-oneline">In diébus illis:</p>
  <p class="plectura">
    Erat vir hábitans in Babylóne, et nomen eius Ióachim; et accépit uxórem
    nómine Susánnam, fíliam Helcíæ, pulchram nimis et timéntem Dóminum; paréntes
    enim illíus, cum essent iusti, erudiérunt fíliam suam secúndum legem Móysis.
    Erat autem Ióachim dives valde, et erat ei pomérium vicínum dómui suæ; et ad
    ipsum confluébant Iudǽi, eo quod esset honorabílior ómnium.
  </p>
  <p class="plectura">
    Et constitúti sunt de pópulo duo senes iúdices in anno illo, de quibus
    locútus est Dóminus quia egréssa est iníquitas de Babylóne a sénibus
    iudícibus, qui videbántur régere pópulum. Isti frequentábant domum Ióachim,
    et veniébant ad eos omnes, qui habébant iudícia. Cum autem pópulus
    revertísset per merídiem, ingrediebátur Susánna et deambulábat in pomério
    viri sui. Et vidébant eam duo senes cotídie ingrediéntem et deambulántem et
    facti sunt in concupiscéntia eius et evertérunt sensum suum et declinavérunt
    óculos suos, ut non vidérent cælum neque recordaréntur iudiciórum iustórum.
  </p>
  <p class="plectura">
    Factum est autem, cum observárent diem aptum, ingréssa est aliquándo sicut
    heri et nudiustértius cum duábus solis puéllis voluítque lavári in pomério,
    æstus quippe erat. Et non erat ibi quisquam, præter duos senes abscónditos
    et contemplántes eam. Dixit ergo puéllis: «Afférte mihi óleum et smégmata et
    óstia pomérii cláudite, ut laver».
  </p>
  <p class="plectura">
    Cum autem egréssæ essent puéllæ, surrexérunt duo senes et accurrérunt ad eam
    et dixérunt: «Ecce óstia pomérii clausa sunt, et nemo nos videt, et in
    concupiscéntia tui sumus; quam ob rem assentíre nobis et commiscére
    nobíscum. Quod si nolúeris, dicémus testimónium contra te, quod fúerit tecum
    iúvenis et ob hanc causam emíseris puéllas a te».
  </p>
  <p class="plectura">
    Ingémuit Susánna et ait: «Angústiæ sunt mihi úndique: si enim hoc égero,
    mors mihi est; si autem non égero, non effúgiam manus vestras; sed mélius
    mihi est absque ópere incídere in manus vestras quam peccáre in conspéctu
    Dómini». Et exclamávit voce magna Susánna; exclamavérunt autem et senes
    advérsus eam, et, cum cucurrísset unus, apéruit óstia pomérii.
  </p>
  <p class="plectura">
    Cum ergo audíssent clamórem in pomério fámuli domus, irruérunt per postícam,
    ut vidérent quidnam esset ei. Postquam autem senes locúti sunt sermónes
    suos, erubuérunt servi veheménter, quia numquam dictus fúerat sermo
    huiuscémodi de Susánna.
  </p>
  <p class="plectura">
    Et factum est die crástina, cum venísset pópulus ad virum eius Ióachim,
    venérunt et duo presbýteri pleni iníqua cogitatióne advérsum Susánnam, ut
    interfícerent eam; et dixérunt coram pópulo: «Míttite ad Susánnam, fíliam
    Helcíæ, quæ est uxor Ióachim»; et misérunt. Et venit cum paréntibus et
    fíliis et univérsis cognátis suis. Flebant ígitur sui et omnes, qui vidébant
    eam.
  </p>
  <p class="plectura">
    Consurgéntes autem duo presbýteri in médio pópuli, posuérunt manus super
    caput eius; quæ flens suspéxit ad cælum: erat enim cor eius fidúciam habens
    in Dómino. Et dixérunt presbýteri: «Cum deambularémus in pomério soli,
    ingréssa est hæc cum duábus puéllis et clausit óstia pomérii et dimísit
    puéllas; venítque ad eam aduléscens, qui erat abscónditus, et concúbuit cum
    ea. Porro nos cum essémus in ángulo pomérii, vidéntes iniquitátem cucúrrimus
    ad eos et vídimus eos commiscéri. Et illum quidem non quívimus
    comprehéndere, quia fórtior nobis erat et, apértis óstiis, exilívit. Hanc
    autem cum apprehendissémus, interrogávimus, quisnam esset aduléscens, et
    nóluit indicáre nobis. Huius rei testes sumus».
  </p>
  <p class="plectura">
    Crédidit eis multitúdo quasi sénibus pópuli et iudícibus, et condemnavérunt
    eam ad mortem.
  </p>
  <p class="plectura">
    Exclamávit autem voce magna Susánna et dixit: «Deus ætérne, qui
    absconditórum es cógnitor, qui nosti ómnia ántequam fiant, tu scis quóniam
    falsum contra me tulérunt testimónium; et ecce mórior, cum nihil horum
    fécerim, quæ isti malitióse composuérunt advérsum me».
  </p>
  <p class="plectura">
    Exaudívit autem Dóminus vocem eius. Cumque ducerétur ad mortem, suscitávit
    Deus spíritum sanctum púeri iunióris, cuius nomen Dániel; et exclamávit voce
    magna: «Innocens ego sum a sánguine huius».
  </p>
  <p class="plectura">
    Et convérsus omnis pópulus ad eum dixit: «Quis est iste sermo, quem tu
    locútus es?».
  </p>
  <p class="plectura">
    Qui cum staret in médio eórum, ait: «Sic fátui, fílii Israel? Non iudicántes
    neque, quod verum est, cognoscéntes, condemnástis fíliam Israel! Revertímini
    ad iudícium, quia falsum testimónium locúti sunt advérsum eam».
  </p>
  <p class="plectura">
    Revérsus est ergo omnis pópulus cum festinatióne, et dixérunt ei senes:
    «Veni et sede in médio nostrum et índica nobis, quia tibi dedit Deus honórem
    senectútis».
  </p>
  <p class="plectura">
    Et dixit ad eos Dániel: «Separáte illos ab ínvicem procul, et diiudicábo
    eos».
  </p>
  <p class="plectura">
    Cum ergo divísi essent alter ab áltero, vocávit unum de eis et dixit ad eum:
    «Inveteráte diérum malórum, nunc venérunt peccáta tua, quæ operabáris prius,
    iúdicans iudícia iniústa, innocéntes ópprimens et dimíttens nóxios, dicénte
    Dómino: «Innocéntem et iustum non interfícies». Nunc ergo, si vidísti eam,
    dic sub qua árbore víderis eos loquéntes sibi».
  </p>
  <p class="plectura">Qui ait: «Sub schino».</p>
  <p class="plectura">
    Dixit autem Dániel: «Recte mentítus es in caput tuum; ecce enim ángelus Dei,
    accépta senténtia a Deo, scindet te médium».
  </p>
  <p class="plectura">
    Et amóto eo, iussit addúci álium et dixit ei: «Semen Chánaan et non Iudæ,
    spécies decépit te, et concupiscéntia subvértit cor tuum. Sic faciebátis
    filiábus Israel, et illæ timéntes loquebántur vobis, sed non fília Iudæ
    sustínuit iniquitátem vestram. Nunc ergo dic mihi sub qua árbore
    comprehénderis eos colloquéntes sibi».
  </p>
  <p class="plectura">Qui ait: «Sub prino».</p>
  <p class="plectura">
    Dixit autem ei Dániel: «Recte mentítus es et tu in caput tuum; manet enim
    ángelus Dei, gládium habens, ut secet te médium et interfíciat vos».
  </p>
  <p class="plectura">
    Exclamávit ítaque omnis cœtus voce magna et benedixérunt Deo, qui salvat
    sperántes in se. Et consurrexérunt advérsum duos presbýteros — ​convícerat
    enim eos Dániel ex ore suo falsum dixísse testimónium — ​fecerúntque eis,
    sicut male égerant advérsum próximum, ut fácerent secúndum legem Móysis; et
    interfecérunt eos, et salvátus est sanguis innóxius in die illa.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_66">
  <span
    class="boton"
    ontouchend="event.stopPropagation();cambia_vista('lect_lunes_breve');cambia_vista('lect_lunes_larga');">longior</span>
</div>
<div class="latin hijo hijo_67" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Ecce morior, cum nihil horum fecerim</p>
  <p class="Areadingfrom">
    Léctio libri Daniélis prophétæ<span class="alindcha">13, 41c-62</span>
  </p>
  <p class="Incipit-oneline">In diébus illis:</p>
  <p class="plectura">Multitúdo condemnávit Susánnam ad mortem.</p>
  <p class="plectura">
    Exclamávit autem voce magna Susánna et dixit: «Deus ætérne, qui
    absconditórum es cógnitor, qui nosti ómnia ántequam fiant, tu scis quóniam
    falsum contra me tulérunt testimónium; et ecce mórior, cum nihil horum
    fécerim, quæ isti malitióse composuérunt advérsum me».
  </p>
  <p class="plectura">
    Exaudívit autem Dóminus vocem eius. Cumque ducerétur ad mortem, suscitávit
    Deus spíritum sanctum púeri iunióris, cuius nomen Dániel; et exclamávit voce
    magna: «Innocens ego sum a sánguine huius».
  </p>
  <p class="plectura">
    Et convérsus omnis pópulus ad eum dixit: «Quis est iste sermo, quem tu
    locútus es?».
  </p>
  <p class="plectura">
    Qui cum staret in médio eórum, ait: «Sic fátui, fílii Israel? Non iudicántes
    neque, quod verum est, cognoscéntes, condemnástis fíliam Israel! Revertímini
    ad iudícium, quia falsum testimónium locúti sunt advérsum eam».
  </p>
  <p class="plectura">
    Revérsus est ergo omnis pópulus cum festinatióne, et dixérunt ei senes:
    «Veni et sede in médio nostrum et índica nobis, quia tibi dedit Deus honórem
    senectútis».
  </p>
  <p class="plectura">
    Et dixit ad eos Dániel: «Separáte illos ab ínvicem procul, et diiudicábo
    eos».
  </p>
  <p class="plectura">
    Cum ergo divísi essent alter ab áltero, vocávit unum de eis et dixit ad eum:
    «Inveteráte diérum malórum, nunc venérunt peccáta tua, quæ operabáris prius,
    iúdicans iudícia iniústa, innocéntes ópprimens et dimíttens nóxios, dicénte
    Dómino: «Innocéntem et iustum non interfícies». Nunc ergo, si vidísti eam,
    dic sub qua árbore víderis eos loquéntes sibi».
  </p>
  <p class="plectura">Qui ait: «Sub schino».</p>
  <p class="plectura">
    Dixit autem Dániel: «Recte mentítus es in caput tuum; ecce enim ángelus Dei,
    accépta senténtia a Deo, scindet te médium».
  </p>
  <p class="plectura">
    Et amóto eo, iussit addúci álium et dixit ei: «Semen Chánaan et non Iudæ,
    spécies decépit te, et concupiscéntia subvértit cor tuum. Sic faciebátis
    filiábus Israel, et illæ timéntes loquebántur vobis, sed non fília Iudæ
    sustínuit iniquitátem vestram. Nunc ergo dic mihi sub qua árbore
    comprehénderis eos colloquéntes sibi».
  </p>
  <p class="plectura">Qui ait: «Sub prino».</p>
  <p class="plectura">
    Dixit autem ei Dániel: «Recte mentítus es et tu in caput tuum; manet enim
    ángelus Dei, gládium habens, ut secet te médium et interfíciat vos».
  </p>
  <p class="plectura">
    Exclamávit ítaque omnis cœtus voce magna et benedixérunt Deo, qui salvat
    sperántes in se. Et consurrexérunt advérsum duos presbýteros — ​convícerat
    enim eos Dániel ex ore suo falsum dixísse testimónium — ​fecerúntque eis,
    sicut male égerant advérsum próximum, ut fácerent secúndum legem Móysis; et
    interfecérunt eos, et salvátus est sanguis innóxius in die illa.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_68" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_69" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 22, 1-3a. 3b-4. 5. 6 (: 4a)</span>
  </p>
</div>
<div class="latin hijo hijo_70" ontouchend="cambialengua(this)">
  <span class="red">R/. </span>Si ambulávero in valle umbræ mortis, non timébo
  mala, quóniam tu mecum es.
</div>
<div class="latin hijo hijo_71" ontouchend="cambialengua(this)">
  Dóminus pascit me, et nihil mihi déerit:<br />in páscuis viréntibus me
  collocávit,<br />super aquas quiétis edúxit me,<br />ánimam meam refécit.
</div>
<div class="latin hijo hijo_72" ontouchend="cambialengua(this)">
  <span class="red">R/. </span>Si ambulávero in valle umbræ mortis, non timébo
  mala, quóniam tu mecum es.
</div>
<div class="latin hijo hijo_73" ontouchend="cambialengua(this)">
  Dedúxit me super sémitas iustítiæ propter nomen suum.<br />Nam et si
  ambulávero in valle umbræ mortis,<br />non timébo mala, quóniam tu mecum
  es.<br />Virga tua et báculus tuus<br />ipsa me consoláta sunt.
</div>
<div class="latin hijo hijo_74" ontouchend="cambialengua(this)">
  <span class="red">R/. </span>Si ambulávero in valle umbræ mortis, non timébo
  mala, quóniam tu mecum es.
</div>
<div class="latin hijo hijo_75" ontouchend="cambialengua(this)">
  Parásti in conspéctu meo mensam<br />advérsus eos qui tríbulant me;<br />impinguásti
  in óleo caput meum,<br />et calix meus redúndat.
</div>
<div class="latin hijo hijo_76" ontouchend="cambialengua(this)">
  <span class="red">R/. </span>Si ambulávero in valle umbræ mortis, non timébo
  mala, quóniam tu mecum es.
</div>
<div class="latin hijo hijo_77" ontouchend="cambialengua(this)">
  Etenim benígnitas et misericórdia subsequéntur me<br />ómnibus diébus vitæ
  meæ,<br />et inhabitábo in domo Dómini<br />in longitúdinem diérum.
</div>
<div class="latin hijo hijo_78" ontouchend="cambialengua(this)">
  <span class="red">R/. </span>Si ambulávero in valle umbræ mortis, non timébo
  mala, quóniam tu mecum es.
</div>
<div class="latin hijo hijo_79" ontouchend="cambialengua(this)">
  <p class="PsalmAlleluiaTitle">
    Versus ante Evangelium<span class="alindcha">Ez 33, 11</span>
  </p>
  <p class="PsalmAlleluiaVerse">
    Nolo mortem ímpii, dicit Dóminus,<br />sed ut revertátur a via sua et vivat.
  </p>
</div>
<div class="latin hijo hijo_80" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">
    Qui sine peccato est vestrum, primus in illam lapidem mittat.
  </p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Ioánnem<span class="alindcha">8, 1-11</span>
  </p>
</div>
<div class="latin hijo hijo_81" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_82" ontouchend="cambialengua(this)">
  <p class="TheWordoftheLord4">In illo témpore:</p>
  <p class="plectura">
    Perréxit Iesus in montem Olivéti. Dilúculo autem íterum venit in templum, et
    omnis pópulus veniébat ad eum, et sedens docébat eos.
  </p>
  <p class="plectura">
    Addúcunt autem scribæ et pharisǽi mulíerem in adultério deprehénsam et
    statuérunt eam in médio et dicunt ei: «Magíster, hæc múlier manifésto
    deprehénsa est in adultério. In lege autem Móyses mandávit nobis huiúsmodi
    lapidáre; tu ergo quid dicis?». Hoc autem dicébant tentántes eum, ut possent
    accusáre eum.
  </p>
  <p class="plectura">
    Iesus autem inclínans se deórsum dígito scribébat in terra. Cum autem
    perseverárent interrogántes eum, eréxit se et dixit eis: «Qui sine peccáto
    est vestrum, primus in illam lápidem mittat»; et íterum se inclínans
    scribébat in terra. Audiéntes autem unus post unum exíbant, incipiéntes a
    senióribus, et remánsit solus, et múlier in médio stans.
  </p>
  <p class="plectura">
    Erigens autem se Iesus dixit ei: «Múlier, ubi sunt? Nemo te condemnávit?».
  </p>
  <p class="plectura">Quæ dixit: «Nemo, Dómine».</p>
  <p class="plectura">
    Dixit autem Iesus: «Nec ego te condémno; vade et ámplius iam noli peccáre».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_83" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_84" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">
    Qui sine peccato est vestrum, primus in illam lapidem mittat.
  </p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Ioánnem<span class="alindcha">8, 1-11</span>
  </p>
</div>
<div class="latin hijo hijo_85" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_86" ontouchend="cambialengua(this)">
  <p class="TheWordoftheLord4">In illo témpore:</p>
  <p class="plectura">
    Perréxit Iesus in montem Olivéti. Dilúculo autem íterum venit in templum, et
    omnis pópulus veniébat ad eum, et sedens docébat eos.
  </p>
  <p class="plectura">
    Addúcunt autem scribæ et pharisǽi mulíerem in adultério deprehénsam et
    statuérunt eam in médio et dicunt ei: «Magíster, hæc múlier manifésto
    deprehénsa est in adultério. In lege autem Móyses mandávit nobis huiúsmodi
    lapidáre; tu ergo quid dicis?». Hoc autem dicébant tentántes eum, ut possent
    accusáre eum.
  </p>
  <p class="plectura">
    Iesus autem inclínans se deórsum dígito scribébat in terra. Cum autem
    perseverárent interrogántes eum, eréxit se et dixit eis: «Qui sine peccáto
    est vestrum, primus in illam lápidem mittat»; et íterum se inclínans
    scribébat in terra. Audiéntes autem unus post unum exíbant, incipiéntes a
    senióribus, et remánsit solus, et múlier in médio stans.
  </p>
  <p class="plectura">
    Erigens autem se Iesus dixit ei: «Múlier, ubi sunt? Nemo te condemnávit?».
  </p>
  <p class="plectura">Quæ dixit: «Nemo, Dómine».</p>
  <p class="plectura">
    Dixit autem Iesus: «Nec ego te condémno; vade et ámplius iam noli peccáre».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_87" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_88" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Ego sum lux mundi.</p>
  <p class="Areadingfrom">
    <span class="cruzroja">✠</span>&nbsp; Léctio sancti Evangélii secúndum
    Ioánnem<span class="alindcha">8, 12-20</span>
  </p>
</div>
<div class="latin hijo hijo_89" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_90" ontouchend="cambialengua(this)">
  <p class="TheWordoftheLord4">In illo témpore:</p>
  <p class="plectura">
    Locútus est Iesus pharisǽis dicens: «Ego sum lux mundi; qui séquitur me, non
    ambulábit in ténebris, sed habébit lucem vitæ».
  </p>
  <p class="plectura">
    Dixérunt ergo ei pharisǽi: «Tu de teípso testimónium pérhibes; testimónium
    tuum non est verum».
  </p>
  <p class="plectura">
    Respóndit Iesus et dixit eis: «Et si ego testimónium perhíbeo de meípso,
    verum est testimónium meum, quia scio unde veni et quo vado; vos autem
    nescítis unde vénio aut quo vado. Vos secúndum carnem iudicátis, ego non
    iúdico quemquam. Et si iúdico ego, iudícium meum verum est, quia solus non
    sum, sed ego et, qui me misit, Pater. Sed et in lege vestra scriptum est,
    quia duórum hóminum testimónium verum est. Ego sum, qui testimónium perhíbeo
    de meípso, et testimónium pérhibet de me, qui misit me, Pater».
  </p>
  <p class="plectura">Dicébant ergo ei: «Ubi est Pater tuus?».</p>
  <p class="plectura">
    Respóndit Iesus: «Neque me scitis neque Patrem meum; si me scirétis,
    fórsitan et Patrem meum scirétis».
  </p>
  <p class="plectura">
    Hæc verba locútus est in gazophylácio docens in templo; et nemo apprehéndit
    eum, quia necdum vénerat hora eius.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_91" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_92" ontouchend="cambialengua(this)">
  <h2>Tempus Quadragesimæ<br />Hebdomada V<br />Feria tertia</h2>
  <h3></h3>
</div>
<div class="latin hijo hijo_93" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Qui percussus aspexerit serpentem æneum, vivet</p>
  <p class="Areadingfrom">
    Léctio libri Númeri<span class="alindcha">21, 4-9</span>
  </p>
  <p class="Incipit-oneline">In diébus illis:</p>
  <p class="plectura">
    Profécti sunt Hebrǽi de monte Hor per viam, quæ ducit ad mare Rubrum, ut
    circumírent terram Edom. Et tædére cœpit pópulum itíneris. Locutúsque contra
    Deum et Móysen ait: «Cur eduxísti nos de Ægýpto, ut morerémur in solitúdine?
    Deest panis, non sunt aquæ; ánima nostra iam náuseat super cibo isto
    levíssimo».
  </p>
  <p class="plectura">
    Quam ob rem misit Dóminus in pópulum ignítos serpéntes, qui mordébant
    pópulum, et mórtuus est pópulus multus ex Israel. Et venérunt ad Móysen
    atque dixérunt: «Peccávimus, quia locúti sumus contra Dóminum et te; ora, ut
    tollat a nobis serpéntes». Oravítque Móyses pro pópulo.
  </p>
  <p class="plectura">
    Et locútus est Dóminus ad eum: «Fac serpéntem ignítum et pone eum pro signo:
    qui percússus aspéxerit eum, vivet». Fecit ergo Móyses serpéntem aéneum et
    pósuit eum pro signo; quem cum percússi aspícerent, sanabántur.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_94" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_95" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 101, 2-3. 16-18. 19-21 (: 2)</span>
  </p>
</div>
<div class="latin hijo hijo_96" ontouchend="cambialengua(this)">
  <span class="red">R/. </span>Dómine, exáudi oratiónem meam, et clamor meus ad
  te véniat.
</div>
<div class="latin hijo hijo_97" ontouchend="cambialengua(this)">
  Dómine, exáudi oratiónem meam,<br />et clamor meus ad te véniat.<br />Non
  abscóndas fáciem tuam a me;<br />in quacúmque die tríbulor,<br />inclína ad me
  aurem tuam.<br />In quacúmque die invocávero te,<br />velóciter exáudi me.
</div>
<div class="latin hijo hijo_98" ontouchend="cambialengua(this)">
  <span class="red">R/. </span>Dómine, exáudi oratiónem meam, et clamor meus ad
  te véniat.
</div>
<div class="latin hijo hijo_99" ontouchend="cambialengua(this)">
  Et timébunt gentes nomen tuum, Dómine,<br />et omnes reges terræ glóriam
  tuam;<br />quia ædificávit Dóminus Sion,<br />et appáruit in glória sua.<br />Respéxit
  in oratiónem ínopum,<br />et non sprevit precem eórum.
</div>
<div class="latin hijo hijo_100" ontouchend="cambialengua(this)">
  <span class="red">R/. </span>Dómine, exáudi oratiónem meam, et clamor meus ad
  te véniat.
</div>
<div class="latin hijo hijo_101" ontouchend="cambialengua(this)">
  Scribántur hæc pro generatióne áltera,<br />et pópulus qui creábitur, laudábit
  Dóminum.<br />Quia prospéxit de excélso sanctuário suo,<br />Dóminus de cælo
  in terram aspéxit;<br />ut audíret gémitus compeditórum,<br />ut sólveret
  fílios mortis.
</div>
<div class="latin hijo hijo_102" ontouchend="cambialengua(this)">
  <span class="red">R/. </span>Dómine, exáudi oratiónem meam, et clamor meus ad
  te véniat.
</div>
<div class="latin hijo hijo_103" ontouchend="cambialengua(this)">
  <p class="PsalmAlleluiaTitle">
    Versus ante Evangelium<span class="alindcha"></span>
  </p>
  <p class="PsalmAlleluiaVerse">
    Semen est verbum Dei, sator autem Christus;<br />omnis qui ínvenit eum,
    manébit in ætérnum.
  </p>
</div>
<div class="latin hijo hijo_104" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">
    Cum exaltaveritis Filium hominis, tunc cognoscetis quia ego sum
  </p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Ioánnem<span class="alindcha">8, 21-30</span>
  </p>
</div>
<div class="latin hijo hijo_105" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_106" ontouchend="cambialengua(this)">
  <p>In illo témpore:</p>
  <p class="plectura">
    Dixit Iesus pharisǽis: «Ego vado, et quærétis me et in peccáto vestro
    moriémini! Quo ego vado, vos non potéstis veníre».
  </p>
  <p class="plectura">
    Dicébant ergo Iudǽi: «Numquid interfíciet semetípsum, quia dicit: «Quo ego
    vado, vos non potéstis veníre»?».
  </p>
  <p class="plectura">
    Et dicébat eis: «Vos de deórsum estis, ego de supérnis sum; vos de mundo hoc
    estis, ego non sum de hoc mundo. Dixi ergo vobis quia moriémini in peccátis
    vestris; si enim non credidéritis quia ego sum, moriémini in peccátis
    vestris».
  </p>
  <p class="plectura">Dicébant ergo ei: «Tu quis es?».</p>
  <p class="plectura">
    Dixit eis Iesus: «In princípio: id quod et loquor vobis! Multa hábeo de
    vobis loqui et iudicáre; sed, qui misit me, verax est, et ego, quæ audívi ab
    eo, hæc loquor ad mundum». Non cognovérunt quia Patrem eis dicébat.
  </p>
  <p class="plectura">
    Dixit ergo eis Iesus: «Cum exaltavéritis Fílium hóminis, tunc cognoscétis
    quia ego sum et a meípso fácio nihil, sed, sicut dócuit me Pater, hæc
    loquor. Et qui me misit, mecum est; non relíquit me solum, quia ego, quæ
    plácita sunt ei, fácio semper».
  </p>
  <p class="plectura">Hæc illo loquénte, multi credidérunt in eum.</p>
  <p class="TheWordoftheLord">Verbum Dómini.</p>
</div>
<div class="latin hijo hijo_107" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_108" ontouchend="cambialengua(this)">
  <h2>Tempus Quadragesimæ<br />Hebdomada V<br />Feria quarta</h2>
  <h3></h3>
</div>
<div class="latin hijo hijo_109" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Misit angelum suum et eruit servos suos</p>
  <p class="Areadingfrom">
    Léctio libri Daniélis prophétæ<span class="alindcha">3, 14-20.49-50.91-92.95</span>
  </p>
  <p class="Incipit-oneline">
    Ait Nabuchodónosor rex: «Vérene, Sedrac, Misac et Abdénago, deos meos non
    cólitis et státuam áuream, quam constítui, non adorátis? Numquid estis nunc
    paráti, quacúmque hora audiéritis sónitum tubæ, fístulæ, cítharæ, sambúcæ,
    psaltérii et symphóniæ omnísque géneris musicórum, prostérnere vos et
    adoráre státuam, quam feci? Quod si non adoravéritis, eádem hora mittémini
    in fornácem ignis ardéntis; et quis est deus, qui erípiat vos de manu mea?».
  </p>
  <p class="plectura">
    Respondéntes Sedrac, Misac et Abdénago dixérunt regi Nabuchodónosor: «Non
    opórtet nos de hac re respondére tibi: Si enim Deus noster, quem cólimus,
    potest erípere nos de camíno ignis ardéntis, et de manu tua, rex, liberábit.
    Quod si nolúerit, notum sit tibi, rex, quia deos tuos non cólimus et státuam
    áuream, quam erexísti, non adorámus».
  </p>
  <p class="plectura">
    Tunc Nabuchodónosor replétus est furóre, et aspéctus faciéi illíus immutátus
    est super Sedrac, Misac et Abdénago; et respóndens præcépit, ut
    succenderétur fornax séptuplum quam succéndi consuéverat; et viris
    fortíssimis de exércitu suo iussit, ut ligárent Sedrac, Misac et Abdénago et
    mítterent eos in fornácem ignis ardéntis.
  </p>
  <p class="plectura">
    Tunc Nabuchodónosor rex obstúpuit et surréxit própere; respóndens ait
    optimátibus suis: «Nonne tres viros mísimus in médium ignis compedítos?».
  </p>
  <p class="plectura">Qui respondéntes dixérunt regi: «Vere, rex».</p>
  <p class="plectura">
    Respóndit et ait: «Ecce ego vídeo viros quáttuor solútos et ambulántes in
    médio ignis, et nihil corruptiónis in eis est, et spécies quarti símilis
    fílio deórum».
  </p>
  <p class="plectura">
    Et erúmpens Nabuchodónosor ait: «Benedíctus Deus eórum, Sedrac, Misac et
    Abdénago, qui misit ángelum suum et éruit servos suos, qui credidérunt in
    eo, et verbum regis immutavérunt et tradidérunt córpora sua, ne servírent et
    ne adorárent omnem deum, excépto Deo suo».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_110" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_111" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Dan 3, 52. 53. 54. 55. 56 (: 52b)</span>
  </p>
</div>
<div class="latin hijo hijo_112" ontouchend="cambialengua(this)">
  <span class="red">R/. </span>Et laudábilis et superexaltátus in sǽcula.
</div>
<div class="latin hijo hijo_113" ontouchend="cambialengua(this)">
  Benedíctus es, Dómine, Deus patrum nostrórum.
</div>
<div class="latin hijo hijo_114" ontouchend="cambialengua(this)">
  <span class="red">R/. </span>Et laudábilis et superexaltátus in sǽcula.
</div>
<div class="latin hijo hijo_115" ontouchend="cambialengua(this)">
  Benedíctus es in templo sanctæ glóriæ tuæ.
</div>
<div class="latin hijo hijo_116" ontouchend="cambialengua(this)">
  <span class="red">R/. </span>Et laudábilis et superexaltátus in sǽcula.
</div>
<div class="latin hijo hijo_117" ontouchend="cambialengua(this)">
  Benedíctus es in throno regni tui.
</div>
<div class="latin hijo hijo_118" ontouchend="cambialengua(this)">
  <span class="red">R/. </span>Et laudábilis et superexaltátus in sǽcula.
</div>
<div class="latin hijo hijo_119" ontouchend="cambialengua(this)">
  Benedíctus es, qui intuéris abýssos sedens super chérubim.
</div>
<div class="latin hijo hijo_120" ontouchend="cambialengua(this)">
  <span class="red">R/. </span>Et laudábilis et superexaltátus in sǽcula.
</div>
<div class="latin hijo hijo_121" ontouchend="cambialengua(this)">
  Benedíctus es in firmaménto cæli.
</div>
<div class="latin hijo hijo_122" ontouchend="cambialengua(this)">
  <span class="red">R/. </span>Et laudábilis et superexaltátus in sǽcula.
</div>
<div class="latin hijo hijo_123" ontouchend="cambialengua(this)">
  <p class="PsalmAlleluiaTitle">
    Versus ante Evangelium<span class="alindcha">Cf. Lc 8, 15</span>
  </p>
  <p class="PsalmAlleluiaVerse">
    Beáti qui in corde bono et óptimo verbum Dei rétinent,<br />et fructum
    áfferunt in patiéntia.
  </p>
</div>
<div class="latin hijo hijo_124" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Si Filius vos liberaverit, vere liberi eritis</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Ioánnem<span class="alindcha">8, 31-42</span>
  </p>
</div>
<div class="latin hijo hijo_125" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_126" ontouchend="cambialengua(this)">
  <p>In illo témpore:</p>
  <p class="plectura">
    Dicébat Iesus ad eos, qui credidérunt ei, Iudǽos: «Si vos manséritis in
    sermóne meo, vere discípuli mei estis et cognoscétis veritátem, et véritas
    liberábit vos».
  </p>
  <p class="plectura">
    Respondérunt ei: «Semen Abrahæ sumus et némini servívimus umquam! Quómodo tu
    dicis: “Líberi fiétis”?».
  </p>
  <p class="plectura">
    Respóndit eis Iesus: «Amen, amen dico vobis: Omnis, qui facit peccátum,
    servus est peccáti. Servus autem non manet in domo in ætérnum; fílius manet
    in ætérnum. Si ergo Fílius vos liberáverit, vere líberi éritis. Scio quia
    semen Abrahæ estis; sed quǽritis me interfícere, quia sermo meus non capit
    in vobis. Ego, quæ vidi apud Patrem, loquor; et vos ergo, quæ audivístis a
    patre, fácitis».
  </p>
  <p class="plectura">
    Respondérunt et dixérunt ei: «Pater noster Abraham est».
  </p>
  <p class="plectura">
    Dicit eis Iesus: «Si fílii Abrahæ essétis, ópera Abrahæ facerétis. Nunc
    autem quǽritis me interfícere, hóminem, qui veritátem vobis locútus sum,
    quam audívi a Deo; hoc Abraham non fecit. Vos fácitis ópera patris vestri».
  </p>
  <p class="plectura">
    Dixérunt ítaque ei: «Nos ex fornicatióne non sumus nati; unum Patrem habémus
    Deum!».
  </p>
  <p class="plectura">
    Dixit eis Iesus: «Si Deus pater vester esset, diligerétis me; ego enim ex
    Deo procéssi et veni; neque enim a meípso veni, sed ille me misit».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_127" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_128" ontouchend="cambialengua(this)">
  <h2>Tempus Quadragesimæ<br />Hebdomada V<br />Feria quinta</h2>
  <h3></h3>
</div>
<div class="latin hijo hijo_129" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Eris pater multarum gentium</p>
  <p class="Areadingfrom">
    Léctio libri Génesis<span class="alindcha">17, 3-9</span>
  </p>
  <p class="Incipit-oneline">In diébus illis:</p>
  <p class="plectura">Cécidit Abram pronus in fáciem. Dixítque ei Deus:</p>
  <p class="plectura">
    «Ecce pactum meum tecum. Erísque pater multárum géntium, nec ultra vocábitur
    nomen tuum Abram, sed Abraham erit nomen tuum, quia patrem multárum géntium
    constítui te. Faciámque te créscere vehementíssime et ponam te in gentes;
    regésque ex te egrediéntur.
  </p>
  <p class="plectura">
    Et státuam pactum meum inter me et te et inter semen tuum post te in
    generatiónibus suis foédere sempitérno, ut sim Deus tuus et séminis tui post
    te. Dabóque tibi et sémini tuo post te terram peregrinatiónis tuæ, omnem
    terram Chánaan in possessiónem ætérnam; eróque Deus eórum».
  </p>
  <p class="plectura">
    Dixit íterum Deus ad Abraham: «Tu autem pactum meum custódies, et semen tuum
    post te in generatiónibus suis».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_130" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_131" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 104, 4-5. 6-7. 8-9 (: 8a)</span>
  </p>
</div>
<div class="latin hijo hijo_132" ontouchend="cambialengua(this)">
  <span class="red">R/. </span>Memor fuit Dóminus in sǽculum testaménti sui.
</div>
<div class="latin hijo hijo_133" ontouchend="cambialengua(this)">
  Quǽrite Dóminum et poténtiam eius,<br />quǽrite fáciem eius semper.<br />Mementóte
  mirabílium eius quæ fecit,<br />prodígia eius et iudícia oris eius.
</div>
<div class="latin hijo hijo_134" ontouchend="cambialengua(this)">
  <span class="red">R/. </span>Memor fuit Dóminus in sǽculum testaménti sui.
</div>
<div class="latin hijo hijo_135" ontouchend="cambialengua(this)">
  Semen Abraham, servi eius,<br />fílii Iacob, elécti eius.<br />Ipse Dóminus
  Deus noster;<br />in univérsa terra iudícia eius.
</div>
<div class="latin hijo hijo_136" ontouchend="cambialengua(this)">
  <span class="red">R/. </span>Memor fuit Dóminus in sǽculum testaménti sui.
</div>
<div class="latin hijo hijo_137" ontouchend="cambialengua(this)">
  Memor fuit in sǽculum testaménti sui,<br />verbi quod mandávit in mille
  generatiónes,<br />quod dispósuit cum Abraham,<br />et iuraménti sui ad Isaac.
</div>
<div class="latin hijo hijo_138" ontouchend="cambialengua(this)">
  <span class="red">R/. </span>Memor fuit Dóminus in sǽculum testaménti sui.
</div>
<div class="latin hijo hijo_139" ontouchend="cambialengua(this)">
  <p class="PsalmAlleluiaTitle">
    Versus ante Evangelium<span class="alindcha">Cf. Ps 94, 8</span>
  </p>
  <p class="PsalmAlleluiaVerse">
    Hódie, nolíte obduráre corda vestra,<br />sed vocem Dómini audíte.
  </p>
</div>
<div class="latin hijo hijo_140" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Abraham pater vester exsultavit ut videret diem meum</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Ioánnem<span class="alindcha">8, 51-59</span>
  </p>
</div>
<div class="latin hijo hijo_141" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_142" ontouchend="cambialengua(this)">
  <p>In illo témpore:</p>
  <p class="plectura">
    Dixit Iesus Iudǽis: «Amen, amen dico vobis: Si quis sermónem meum
    serváverit, mortem non vidébit in ætérnum».
  </p>
  <p class="plectura">
    Dixérunt ergo ei Iudǽi: «Nunc cognóvimus quia dæmónium habes. Abraham
    mórtuus est et prophétæ, et tu dicis: «Si quis sermónem meum serváverit, non
    gustábit mortem in ætérnum». Numquid tu maior es patre nostro Abraham, qui
    mórtuus est? Et prophétæ mórtui sunt! Quem teípsum facis?».
  </p>
  <p class="plectura">
    Respóndit Iesus: «Si ego glorífico meípsum, glória mea nihil est; est Pater
    meus, qui gloríficat me, quem vos dícitis: «Deus noster est!», et non
    cognovístis eum. Ego autem novi eum. Et si díxero: Non scio eum, ero símilis
    vobis, mendax; sed scio eum et sermónem eius servo. Abraham pater vester
    exsultávit, ut vidéret diem meum; et vidit et gavísus est».
  </p>
  <p class="plectura">
    Dixérunt ergo Iudǽi ad eum: «Quinquagínta annos nondum habes et Abraham
    vidísti?».
  </p>
  <p class="plectura">
    Dixit eis Iesus: «Amen, amen dico vobis: Antequam Abraham fíeret, ego sum».
  </p>
  <p>
    Tulérunt ergo lápides, ut iácerent in eum; Iesus autem abscóndit se et
    exívit de templo.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_143" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_144" ontouchend="cambialengua(this)">
  <h2>Tempus Quadragesimæ<br />Hebdomada V<br />Feria sexta</h2>
  <h3></h3>
</div>
<div class="latin hijo hijo_145" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Dóminus mecum est quasi bellator fortis</p>
  <p class="Areadingfrom">
    Léctio libri Ieremíæ prophétæ<span class="alindcha">20, 10-13</span>
  </p>
  <p class="Incipit-oneline">
    Audívi contumélias multórum et terrórem in circúitu: «Denuntiáte, et
    denuntiémus eum». Omnes pacífici mei observábant lapsum meum: «Forte
    decipiétur, et prævalébimus advérsus eum et consequémur ultiónem ex eo».
  </p>
  <p class="plectura">
    Dóminus autem mecum est quasi bellátor fortis; idcírco, qui persequúntur me,
    cadent et infírmi erunt. Confundéntur veheménter, quia non prosperáti sunt;
    oppróbrium sempitérnum, quod numquam delébitur.
  </p>
  <p class="plectura">
    Et tu, Dómine exercítuum, probátor iusti, qui vides renes et cor, vídeam,
    quæso, ultiónem tuam ex eis; tibi enim revelávi causam meam.
  </p>
  <p class="plectura">
    Cantáte Dómino, laudáte Dóminum, quia liberávit ánimam páuperis de manu
    malórum.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_146" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_147" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 17, 2-3a. 3bc-4. 5-6. 7 (: cf. 7)</span>
  </p>
</div>
<div class="latin hijo hijo_148" ontouchend="cambialengua(this)">
  <span class="red">R/. </span>In tribulatione mea invocávi Dóminum, et
  exaudívit me.
</div>
<div class="latin hijo hijo_149" ontouchend="cambialengua(this)">
  Díligam te, Dómine, fortitúdo mea.<br />Dómine, firmaméntum meum et refúgium
  meum<br />et liberátor meus.
</div>
<div class="latin hijo hijo_150" ontouchend="cambialengua(this)">
  <span class="red">R/. </span>In tribulatione mea invocávi Dóminum, et
  exaudívit me.
</div>
<div class="latin hijo hijo_151" ontouchend="cambialengua(this)">
  Deus meus, adiútor meus, et sperábo in eum:<br />protéctor meus, et cornu
  salútis meæ, et suscéptor meus.<br />Laudábilem invocábo Dóminum,<br />et ab
  inimícis meis salvus ero.
</div>
<div class="latin hijo hijo_152" ontouchend="cambialengua(this)">
  <span class="red">R/. </span>In tribulatione mea invocávi Dóminum, et
  exaudívit me.
</div>
<div class="latin hijo hijo_153" ontouchend="cambialengua(this)">
  Circumdedérunt me fluctus mortis,<br />et torréntes Bélial conturbavérunt
  me;<br />funes inférni circumdedérunt me,<br />præoccupavérunt me láquei
  mortis.
</div>
<div class="latin hijo hijo_154" ontouchend="cambialengua(this)">
  <span class="red">R/. </span>In tribulatione mea invocávi Dóminum, et
  exaudívit me.
</div>
<div class="latin hijo hijo_155" ontouchend="cambialengua(this)">
  In tribulatióne mea invocávi Dóminum,<br />et ad Deum meum clamávi;<br />exaudívit
  de templo suo vocem meam,<br />et clamor meus in conspéctu eius introívit in
  aures eius.
</div>
<div class="latin hijo hijo_156" ontouchend="cambialengua(this)">
  <span class="red">R/. </span>In tribulatione mea invocávi Dóminum, et
  exaudívit me.
</div>
<div class="latin hijo hijo_157" ontouchend="cambialengua(this)">
  <p class="PsalmAlleluiaTitle">
    Versus ante Evangelium<span class="alindcha">Cf. Io 6, 63c. 68c</span>
  </p>
  <p class="PsalmAlleluiaVerse">
    Verba tua, Dómine, Spíritus sunt et vita sunt;<br />verba vitæ ætérnæ habes.
  </p>
</div>
<div class="latin hijo hijo_158" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Quærebant eum prehendere; et exivit de manibus eorum</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Ioánnem<span class="alindcha">10, 31-42</span>
  </p>
</div>
<div class="latin hijo hijo_159" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_160" ontouchend="cambialengua(this)">
  <p>In illo témpore:</p>
  <p class="plectura">
    Sustulérunt lápides Iudǽi, ut lapidárent Iesum. Respóndit eis Iesus: «Multa
    ópera bona osténdi vobis ex Patre; propter quod eórum opus me lapidátis?».
  </p>
  <p class="plectura">
    Respondérunt ei Iudǽi: «De bono ópere non lapidámus te sed de blasphémia, et
    quia tu, homo cum sis, facis teípsum Deum».
  </p>
  <p class="plectura">
    Respóndit eis Iesus: «Nonne scriptum est in lege vestra: «Ego dixi: Dii
    estis?». Si illos dixit deos, ad quos sermo Dei factus est, et non potest
    solvi Scriptúra, quem Pater sanctificávit et misit in mundum, vos dícitis:
    «Blasphémas!», quia dixi: Fílius Dei sum? Si non fácio ópera Patris mei,
    nolíte crédere mihi; si autem fácio, et si mihi non vultis crédere, opéribus
    crédite, ut cognoscátis et sciátis quia in me est Pater, et ego in Patre».
  </p>
  <p class="plectura">
    Quærébant ergo íterum eum prehéndere; et exívit de mánibus eórum. Et ábiit
    íterum trans Iordánem in eum locum, ubi erat Ioánnes baptízans primum, et
    mansit illic.
  </p>
  <p class="plectura">
    Et multi venérunt ad eum et dicébant: «Ioánnes quidem signum fecit nullum;
    ómnia autem, quæcúmque dixit Ioánnes de hoc, vera erant». Et multi
    credidérunt in eum illic.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_161" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_162" ontouchend="cambialengua(this)">
  <h2>Tempus Quadragesimæ<br />Hebdomada V<br />Sabbato</h2>
  <h3></h3>
</div>
<div class="latin hijo hijo_163" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Faciam eos in gentem unam</p>
  <p class="Areadingfrom">
    Léctio libri Ezechiélis prophétæ<span class="alindcha">37, 21-28</span>
  </p>
  <p class="Incipit-oneline">Hæc dicit Dóminus Deus:</p>
  <p class="plectura">
    «Ecce ego assúmam fílios Israel de médio natiónum, ad quas abiérunt, et
    congregábo eos úndique et addúcam eos ad humum suam et fáciam eos in gentem
    unam in terra, in móntibus Israel; et rex unus erit ómnibus ímperans, et non
    erunt ultra duæ gentes nec dividéntur ámplius in duo regna.
  </p>
  <p class="plectura">
    Neque polluéntur ultra in idólis suis et abominatiónibus suis et in cunctis
    iniquitátibus suis, et salvos eos fáciam de univérsis aversiónibus suis,
    quibus peccavérunt, et mundábo eos, et erunt mihi pópulus, et ego ero eis
    Deus.
  </p>
  <p class="plectura">
    Et servus meus David rex super eos, et pastor unus erit ómnium eórum; in
    iudíciis meis ambulábunt et mandáta mea custódient et fácient ea. Et
    habitábunt super terram, quam dedi servo meo Iacob, in qua habitavérunt
    patres vestri; et habitábunt super eam, ipsi et fílii eórum et fílii
    filiórum eórum usque in sempitérnum, et David servus meus princeps eórum in
    perpétuum.
  </p>
  <p class="plectura">
    Et percútiam illis fœdus pacis, pactum sempitérnum erit eis, et fundábo eos
    et multiplicábo; et dabo sanctuárium meum in médio eórum in perpétuum, et
    erit habitáculum meum in eis, et ero eis Deus, et ipsi erunt mihi pópulus;
    et scient gentes quia ego Dóminus sanctificátor Israel, cum fúerit
    sanctuárium meum in médio eórum in perpétuum».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_164" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_165" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ier 31, 10. 11-12ab. 13 (: cf. 10d)</span>
  </p>
</div>
<div class="latin hijo hijo_166" ontouchend="cambialengua(this)">
  <span class="red">R/. </span>Dóminus custódiet nos sicut pastor gregem suum.
</div>
<div class="latin hijo hijo_167" ontouchend="cambialengua(this)">
  Audíte verbum Dómini, gentes,<br />et annuntiáte in ínsulis, quæ procul
  sunt,<br />et dícite: «Qui dispérsit Israel, congregábit eum<br />et custódiet
  eum sicut pastor gregem suum».
</div>
<div class="latin hijo hijo_168" ontouchend="cambialengua(this)">
  <span class="red">R/. </span>Dóminus custódiet nos sicut pastor gregem suum.
</div>
<div class="latin hijo hijo_169" ontouchend="cambialengua(this)">
  Redémit enim Dóminus Iacob<br />et liberávit eum de manu potentióris.<br />Et
  vénient et laudábunt in monte Sion<br />et cónfluent ad bona Dómini.
</div>
<div class="latin hijo hijo_170" ontouchend="cambialengua(this)">
  <span class="red">R/. </span>Dóminus custódiet nos sicut pastor gregem suum.
</div>
<div class="latin hijo hijo_171" ontouchend="cambialengua(this)">
  Tunc lætábitur virgo in choro,<br />iuvénes et senes simul.<br />«Et convértam
  luctum eórum in gáudium<br />et consolábor eos et lætificábo a dolóre suo».
</div>
<div class="latin hijo hijo_172" ontouchend="cambialengua(this)">
  <span class="red">R/. </span>Dóminus custódiet nos sicut pastor gregem suum.
</div>
<div class="latin hijo hijo_173" ontouchend="cambialengua(this)">
  <p class="PsalmAlleluiaTitle">
    Versus ante Evangelium<span class="alindcha">Ez 18, 31</span>
  </p>
  <p class="PsalmAlleluiaVerse">
    Proícite a vobis omnes prævaricatiónes vestras, dicit Dóminus,<br />et
    fácite vobis cor novum et spíritum novum.
  </p>
</div>
<div class="latin hijo hijo_174" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Ut filios Dei, qui erant dispersi, congregaret in unum</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Ioánnem<span class="alindcha">11, 45-56</span>
  </p>
</div>
<div class="latin hijo hijo_175" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_176" ontouchend="cambialengua(this)">
  <p class="TheWordoftheLord4">In illo témpore:</p>
  <p class="plectura">
    Multi ex Iudǽis, qui vénerant ad Maríam et víderant, quæ fecit, credidérunt
    in eum; quidam autem ex ipsis abiérunt ad pharisǽos et dixérunt eis, quæ
    fecit Iesus.
  </p>
  <p class="plectura">
    Collegérunt ergo pontífices et pharisǽi concílium et dicébant: «Quid
    fácimus, quia hic homo multa signa facit? Si dimíttimus eum sic, omnes
    credent in eum, et vénient Románi et tollent nostrum et locum et gentem!».
  </p>
  <p class="plectura">
    Unus autem ex ipsis, Cáiphas, cum esset póntifex anni illíus, dixit eis:
    «Vos nescítis quidquam nec cogitátis quia éxpedit vobis, ut unus moriátur
    homo pro pópulo, et non tota gens péreat!». Hoc autem a semetípso non dixit;
    sed, cum esset póntifex anni illíus, prophetávit quia Iesus moritúrus erat
    pro gente et non tantum pro gente, sed et ut fílios Dei, qui erant dispérsi,
    congregáret in unum.
  </p>
  <p class="plectura">
    Ab illo ergo die cogitavérunt, ut interfícerent eum. Iesus ergo iam non in
    palam ambulábat apud Iudǽos, sed ábiit inde in regiónem iuxta desértum, in
    civitátem, quæ dícitur Ephraim, et ibi morabátur cum discípulis.
  </p>
  <p class="plectura">
    Próximum autem erat Pascha Iudæórum, et ascendérunt multi Hierosólymam de
    regióne ante Pascha, ut sanctificárent seípsos. Quærébant ergo Iesum et
    colloquebántur ad ínvicem in templo stantes: «Quid vidétur vobis? Numquid
    véniet ad diem festum?». Déderant autem pontífices et pharisǽi mandátum, ut
    si quis cognóverit, ubi sit, índicet, ut apprehéndant eum.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_177" ontouchend="cambialengua(this)">
  <span class="red">R/. </span>Laus tibi, Christe.
</div>
