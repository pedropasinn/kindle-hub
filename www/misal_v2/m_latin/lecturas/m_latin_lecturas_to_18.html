<div class="latin hijo hijo_1" ontouchend="cambialengua(this)">
  <h2>Tempus «per annum»<br />Domenica XVIII</h2>
</div>
<div class="latin hijo hijo_2" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Properate, et comedite</p>
  <p class="Areadingfrom">
    Léctio libri Isaíæ prophétæ<span class="alindcha">55, 1-3</span>
  </p>
  <p>Hæc dicit Dóminus:</p>
  <p>
    «Omnes sitiéntes, veníte ad aquas; et, qui non habétis argéntum, properáte,
    émite et comédite, veníte, émite absque argénto et absque ulla commutatióne
    vinum et lac. Quare appénditis argéntum non in pánibus et labórem vestrum
    non in saturitáte? Audíte, audiéntes me, et comédite bonum, ut delectétur in
    crassitúdine ánima vestra. Inclináte aurem vestram et veníte ad me; audíte,
    ut vivat ánima vestra, et fériam vobíscum pactum sempitérnum, misericórdias
    David fidéles».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_3" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_4" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 144, 8-9.15-16.17-18</span>
  </p>
</div>
<div class="latin hijo hijo_5" ontouchend="cambialengua(this)">
  <span class="red">R/. </span>Aperis tu manum tuam, Dómine, et sátias nos.
</div>
<div class="latin hijo hijo_6" ontouchend="cambialengua(this)">
  Miserátor et miséricors Dóminus,<br />longánimis et multæ misericórdiæ.<br />Suávis
  Dóminus univérsis,<br />et miseratiónes eius super ómnia ópera eius.
</div>
<div class="latin hijo hijo_7" ontouchend="cambialengua(this)">
  <span class="red">R/. </span>Aperis tu manum tuam, Dómine, et sátias nos.
</div>
<div class="latin hijo hijo_8" ontouchend="cambialengua(this)">
  Oculi ómnium in te sperant,<br />et tu das illis escam in témpore
  opportúno.<br />Aperis tu manum tuam,<br />et imples omne ánimal in
  beneplácito.
</div>
<div class="latin hijo hijo_9" ontouchend="cambialengua(this)">
  <span class="red">R/. </span>Aperis tu manum tuam, Dómine, et sátias nos.
</div>
<div class="latin hijo hijo_10" ontouchend="cambialengua(this)">
  Iustus Dóminus in ómnibus viis suis,<br />et sanctus in ómnibus opéribus
  suis.<br />Prope est Dóminus ómnibus invocántibus eum,<br />ómnibus
  invocántibus eum in veritáte.
</div>
<div class="latin hijo hijo_11" ontouchend="cambialengua(this)">
  <span class="red">R/. </span>Aperis tu manum tuam, Dómine, et sátias nos.
</div>
<div class="latin hijo hijo_12" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">
    Nulla creatura poterit nos separare a caritate Dei, quæ est in Christo
  </p>
  <p class="Areadingfrom">
    Léctio Epístolæ beáti Pauli apóstoli ad Romános<span class="alindcha">Rm 8, 35.37-39</span>
  </p>
  <p>Fratres:</p>
  <p>
    Quis nos separábit a caritáte Christi? Tribulátio an angústia an persecútio
    an fames an núditas an perículum an gládius?
  </p>
  <p>
    Sed in his ómnibus supervíncimus per eum, qui diléxit nos. Certus sum enim
    quia neque mors neque vita neque ángeli neque principátus neque instántia
    neque futúra neque virtútes neque altitúdo neque profúndum neque ália
    quǽlibet creatúra póterit nos separáre a caritáte Dei, quæ est in Christo
    Iesu Dómino nostro.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_13" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_14" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Mt 4, 4b</span>
  </p>
  <p class="PsalmAlleluiaVerse">
    Allelúia.<br />Non in solo pane vivit homo, sed in omni verbo quod procédit
    de ore Dei.<br />Allelúia.
  </p>
</div>
<div class="latin hijo hijo_15" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Manducaverunt omnes et saturati sunt</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">14, 13-21</span>
  </p>
</div>
<div class="latin hijo hijo_16" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_17" ontouchend="cambialengua(this)">
  <p>In illo témpore:</p>
  <p>
    Cum audísset Iesus [mortem Ioánnis Baptístæ], secéssit inde in navícula in
    locum desértum seórsum; et cum audíssent, turbæ secútæ sunt eum pedéstres de
    civitátibus. Et éxiens vidit turbam multam et misértus est eórum et curávit
    lánguidos eórum.
  </p>
  <p>
    Véspere autem facto, accessérunt ad eum discípuli dicéntes: «Desértus est
    locus, et hora iam prætériit; dimítte turbas, ut eúntes in castélla emant
    sibi escas».
  </p>
  <p>
    Iesus autem dixit eis: «Non habent necésse ire; date illis vos manducáre».
  </p>
  <p>
    Illi autem dicunt ei: «Non habémus hic nisi quinque panes et duos pisces».
  </p>
  <p>Qui ait: «Afférte illos mihi huc».</p>
  <p>
    Et cum iussísset turbas discúmbere supra fenum, accéptis quinque pánibus et
    duóbus píscibus, aspíciens in cælum benedíxit et fregit et dedit discípulis
    panes, discípuli autem turbis. Et manducavérunt omnes et saturáti sunt; et
    tulérunt relíquias fragmentórum duódecim cóphinos plenos. Manducántium autem
    fuit númerus fere quinque mília virórum, excéptis muliéribus et párvulis.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_18" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_19" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Ego pluam vobis panes de cælo</p>
  <p class="Areadingfrom">
    Léctio libri Exodi<span class="alindcha">16, 2-4. 12-15</span>
  </p>
  <p>In diébus illis:</p>
  <p>
    Murmurávit omnis congregátio filiórum Israel contra Móysen et Aaron in
    solitúdine, dixerúntque fílii Israel ad eos: «Utinam mórtui essémus per
    manum Dómini in terra Ægýpti, quando sedebámus super ollas cárnium et
    comedebámus panem in saturitáte. Cur eduxístis nos in desértum istud, ut
    occiderétis omnem cœtum fame?».
  </p>
  <p>
    Dixit autem Dóminus ad Móysen: «Ecce ego pluam vobis panes de cælo;
    egrediátur pópulus et cólligat, quæ suffíciunt per síngulos dies, ut tentem
    eum, utrum ámbulet in lege mea an non.
  </p>
  <p>
    Audívi murmuratiónes filiórum Israel. Lóquere ad eos: Véspere comedétis
    carnes et mane saturabímini pánibus scietísque quod ego sum Dóminus Deus
    vester».
  </p>
  <p>
    Factum est ergo véspere, et ascéndens cotúrnix opéruit castra; mane quoque
    ros iácuit per circúitum castrórum. Cumque operuísset superfíciem desérti,
    appáruit minútum et squamátum in similitúdinem pruínæ super terram. Quod cum
    vidíssent fílii Israel, dixérunt ad ínvicem: «Manhu?». (quod signíficat:
    «Quid est hoc?»).
  </p>
  <p>
    Ignorábant enim quid esset. Quibus ait Móyses: «Iste est panis, quem dedit
    Dóminus vobis ad vescéndum».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_20" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_21" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 77, 3 et 4bc. 23-24. 25 et 54 (: 24b)</span>
  </p>
</div>
<div class="latin hijo hijo_22" ontouchend="cambialengua(this)">
  <span class="red">R/. </span>Panem cæli dedit eis Dóminus.
</div>
<div class="latin hijo hijo_23" ontouchend="cambialengua(this)">
  Quanta audívimus et cognóvimus ea,<br />et patres nostri narravérunt nobis,<br />generatióni
  álteri narrántes<br />laudes Dómini et virtútes eius.
</div>
<div class="latin hijo hijo_24" ontouchend="cambialengua(this)">
  <span class="red">R/. </span>Panem cæli dedit eis Dóminus.
</div>
<div class="latin hijo hijo_25" ontouchend="cambialengua(this)">
  Verúmtamen mandávit núbibus désuper,<br />et iánuas cæli apéruit;<br />et
  pluit illis manna ad manducándum,<br />et panem cæli dedit eis.
</div>
<div class="latin hijo hijo_26" ontouchend="cambialengua(this)">
  <span class="red">R/. </span>Panem cæli dedit eis Dóminus.
</div>
<div class="latin hijo hijo_27" ontouchend="cambialengua(this)">
  Panem angelórum manducávit homo,<br />cibária misit eis ad abundántiam.<br />Et
  indúxit eos in fines sanctificatiónis suæ,<br />in montem quem acquisívit
  déxtera eius.
</div>
<div class="latin hijo hijo_28" ontouchend="cambialengua(this)">
  <span class="red">R/. </span>Panem cæli dedit eis Dóminus.
</div>
<div class="latin hijo hijo_29" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">Induere novum hominem, qui secundum Deum creatus est</p>
  <p class="Areadingfrom">
    Léctio Epístolæ beáti Pauli apóstoli ad Ephésios<span class="alindcha">Ef 4, 17. 20-24</span>
  </p>
  <p>Fratres:</p>
  <p>
    Hoc dico et testíficor in Dómino, ut iam non ambulétis, sicut et gentes
    ámbulant in vanitáte sensus sui.
  </p>
  <p>
    Vos autem non ita didicístis Christum, si tamen illum audístis et in ipso
    edócti estis, sicut est véritas in Iesu: depónere vos secúndum prístinam
    conversatiónem véterem hóminem, qui corrúmpitur secúndum desidéria erróris,
    renovári autem spíritu mentis vestræ et indúere novum hóminem, qui secúndum
    Deum creátus est in iustítia et sanctitáte veritátis.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_30" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_31" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Mt 4, 4b</span>
  </p>
  <p class="PsalmAlleluiaVerse">
    Allelúia.<br />Non in solo pane vivit homo, sed in omni verbo quod procédit
    de ore Dei.<br />Allelúia.
  </p>
</div>
<div class="latin hijo hijo_32" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">
    Qui venit ad me non esuriet, et qui credit in me, non sitiet
  </p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Ioánnem<span class="alindcha">6, 24-35</span>
  </p>
</div>
<div class="latin hijo hijo_33" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_34" ontouchend="cambialengua(this)">
  <p>In illo témpore:</p>
  <p>
    Cum vidísset turba quia Iesus non esset ibi neque discípuli eius,
    ascendérunt ipsi navículas et venérunt Caphárnaum quæréntes Iesum. Et cum
    inveníssent eum trans mare, dixérunt ei: «Rabbi, quando huc venísti?».
  </p>
  <p>
    Respóndit eis Iesus et dixit: «Amen, amen dico vobis: Quǽritis me, non quia
    vidístis signa, sed quia manducástis ex pánibus et saturáti estis. Operámini
    non cibum, qui perit, sed cibum, qui pérmanet in vitam ætérnam, quem Fílius
    hóminis vobis dabit; hunc enim Pater signávit Deus!».
  </p>
  <p>Dixérunt ergo ad eum: «Quid faciémus, ut operémur ópera Dei?».</p>
  <p>
    Respóndit Iesus et dixit eis: «Hoc est opus Dei, ut credátis in eum, quem
    misit ille».
  </p>
  <p>
    Dixérunt ergo ei: «Quod ergo tu facis signum, ut videámus et credámus tibi?
    Quid operáris? Patres nostri manna manducavérunt in desérto, sicut scriptum
    est: «Panem de cælo dedit eis manducáre»».
  </p>
  <p>
    Dixit ergo eis Iesus: «Amen, amen dico vobis: Non Móyses dedit vobis panem
    de cælo, sed Pater meus dat vobis panem de cælo verum; panis enim Dei est,
    qui descéndit de cælo et dat vitam mundo».
  </p>
  <p>Dixérunt ergo ad eum: «Dómine, semper da nobis panem hunc».</p>
  <p>
    Dixit eis Iesus: «Ego sum panis vitæ. Qui venit ad me, non esúriet; et, qui
    credit in me, non sítiet umquam».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_35" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_36" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Quid proderit homini de universo labore suo?</p>
  <p class="Areadingfrom">
    Léctio libri Ecclesiástes<span class="alindcha">1, 2; 2, 21-23</span>
  </p>
  <p>
    «Vánitas vanitátum, dixit Ecclesiástes, vánitas vanitátum et ómnia vánitas».
  </p>
  <p>
    Nam est qui labórat in sapiéntia et doctrína et sollicitúdine, et hómini,
    qui non laboráverit, dabit portiónem suam; et hoc ergo vánitas et magnum
    malum. Quid enim próderit hómini de univérso labóre suo et afflictióne
    cordis, qua sub sole laborávit? Cuncti dies eius dolóres sunt, et ærúmnæ
    occupátio eius, nec per noctem cor eius requiéscit; et hoc quoque vánitas
    est.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_37" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_38" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 89, 3-4. 5-6. 12-13. 14 et 17 (: 1)</span>
  </p>
</div>
<div class="latin hijo hijo_39" ontouchend="cambialengua(this)">
  <span class="red">R/. </span>Dómine, refúgium factus es nobis, a generatióne
  in generatiónem.
</div>
<div class="latin hijo hijo_40" ontouchend="cambialengua(this)">
  Redúcis hóminem in púlverem;<br />et dixísti: «Revertímini, fílii hóminum».<br />Quóniam
  mille anni ante óculos tuos<br />tamquam dies hestérna quæ prætériit,<br />et
  custódia in nocte.
</div>
<div class="latin hijo hijo_41" ontouchend="cambialengua(this)">
  <span class="red">R/. </span>Dómine, refúgium factus es nobis, a generatióne
  in generatiónem.
</div>
<div class="latin hijo hijo_42" ontouchend="cambialengua(this)">
  Perfúndis eos somno,<br />erunt mane sicut herba succréscens:<br />mane floret
  et crescit,<br />véspere décidit et aréscit.
</div>
<div class="latin hijo hijo_43" ontouchend="cambialengua(this)">
  <span class="red">R/. </span>Dómine, refúgium factus es nobis, a generatióne
  in generatiónem.
</div>
<div class="latin hijo hijo_44" ontouchend="cambialengua(this)">
  Dinumeráre dies nostros sic doce nos,<br />ut inducámus cor ad sapiéntiam.<br />Convértere,
  Dómine, úsquequo?<br />Et deprecábilis esto super servos tuos.
</div>
<div class="latin hijo hijo_45" ontouchend="cambialengua(this)">
  <span class="red">R/. </span>Dómine, refúgium factus es nobis, a generatióne
  in generatiónem.
</div>
<div class="latin hijo hijo_46" ontouchend="cambialengua(this)">
  Reple nos mane misericórdia tua,<br />et exsultábimus et delectábimur ómnibus
  diébus nostris.<br />Et sit splendor Dómini Dei nostri super nos,<br />et
  opera mánuum nostrárum confírma super nos,<br />et opus mánuum nostrárum
  confírma.
</div>
<div class="latin hijo hijo_47" ontouchend="cambialengua(this)">
  <span class="red">R/. </span>Dómine, refúgium factus es nobis, a generatióne
  in generatiónem.
</div>
<div class="latin hijo hijo_48" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">Quæ sursum sunt quǽrite, ubi Christus est</p>
  <p class="Areadingfrom">
    Léctio Epístolæ beáti Pauli apóstoli ad Colossénses<span class="alindcha">3, 1-5.9-11</span>
  </p>
  <p>Fratres:</p>
  <p>
    Si conresurrexístis cum Christo, quæ sursum sunt quǽrite, ubi Christus est
    in déxtera Dei sedens; quæ sursum sunt sápite, non quæ supra terram. Mórtui
    enim estis, et vita vestra abscóndita est cum Christo in Deo! Cum Christus
    apparúerit, vita vestra, tunc et vos apparébitis cum ipso in glória.
  </p>
  <p>
    Mortificáte ergo membra, quæ sunt super terram: fornicatiónem, immundítiam,
    libídinem, concupiscéntiam malam et avarítiam, quæ est simulacrórum
    sérvitus.
  </p>
  <p>
    Nolíte mentíri ínvicem, qui exuístis vos véterem hóminem cum áctibus eius et
    induístis novum, eum, qui renovátur in agnitiónem secúndum imáginem eius,
    qui creávit eum, ubi non est Græcus et Iudǽus, circumcísio et præpútium,
    bárbarus, Scytha, servus, liber, sed ómnia et in ómnibus Christus.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_49" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_50" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Mt 5, 3</span>
  </p>
  <p class="PsalmAlleluiaVerse">
    Allelúia.<br />Beáti páuperes spíritu, quoniam ipsórum est regnum
    cælórum.<br />Allelúia.
  </p>
</div>
<div class="latin hijo hijo_51" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Quæ parasti, cuius erunt?</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">12, 13-21</span>
  </p>
</div>
<div class="latin hijo hijo_52" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_53" ontouchend="cambialengua(this)">
  <p>In illo témpore:</p>
  <p>
    Ait quidam Iesu de turba: «Magíster, dic fratri meo, ut dívidat mecum
    hereditátem».
  </p>
  <p>
    At ille dixit ei: «Homo, quis me constítuit iúdicem aut divisórem super
    vos?».
  </p>
  <p>
    Dixítque ad illos: «Vidéte et cavéte ab omni avarítia, quia si cui res
    abúndant, vita eius non est ex his, quæ póssidet».
  </p>
  <p>Dixit autem similitúdinem ad illos dicens:</p>
  <p>
    «Hóminis cuiúsdam dívitis úberes fructus ager áttulit. Et cogitábat intra se
    dicens: «Quid fáciam, quod non hábeo, quo cóngregem fructus meos?». Et
    dixit: «Hoc fáciam: déstruam hórrea mea et maióra ædificábo et illuc
    congregábo omne tríticum et bona mea; et dicam ánimæ meæ: Anima, habes multa
    bona pósita in annos plúrimos; requiésce, cómede, bibe, epuláre».
  </p>
  <p>
    Dixit autem illi Deus: «Stulte! Hac nocte ánimam tuam répetunt a te; quæ
    autem parásti, cuius erunt?».
  </p>
  <p>Sic est qui sibi thesaurízat et non fit in Deum dives».</p>
  <p class="TheWordoftheLord">Verbum Dómini.</p>
</div>
<div class="latin hijo hijo_54" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_55" ontouchend="cambialengua(this)">
  <h2>Tempus «per annum»<br />Feria II hebd. XVIII</h2>
</div>
<div
  class="latin red hijo hijo_56"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_57" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Non possum solus sustinere hunc populum</p>
  <p class="Areadingfrom">
    Léctio libri Númeri<span class="alindcha">11, 4b-15</span>
  </p>
  <p class="Incipit-oneline">In diébus illis:</p>
  <p>
    Dixérunt fílii Israel: «Quis dabit nobis ad vescéndum carnes? Recordámur
    píscium, quos comedebámus in Ægýpto gratis; in mentem nobis véniunt
    cucúmeres et pepónes porríque et cepæ et ália. Guttur nostrum áridum est;
    nihil áliud respíciunt óculi nostri nisi man».
  </p>
  <p>
    Erat autem man quasi semen coriándri aspéctus bdéllii. Circuibátque pópulus
    et cólligens illud frangébat mola sive terébat in mortário coquens in olla
    et fáciens ex eo tórtulas sapóris quasi panis oleáti. Cumque descénderet
    nocte super castra ros, descendébat páriter et man.
  </p>
  <p>
    Audívit ergo Móyses flentem pópulum per famílias, síngulos per óstia
    tentórii sui. Iratúsque est furor Dómini valde; quod Móysi intoleránda res
    visa est, et ait ad Dóminum:
  </p>
  <p>
    «Cur afflixísti servum tuum? Quare non invénio grátiam coram te? Et cur
    imposuísti pondus univérsi pópuli huius super me? Numquid ego concépi omnem
    hunc pópulum vel génui eum, ut dicas mihi: «Porta eum in sinu tuo, sicut
    portáre solet nutrix infántulum, et defer in terram, pro qua iurásti
    pátribus eórum?». Unde mihi carnes, ut dem univérso pópulo isti? Flent
    contra me dicéntes: «Da nobis carnes, ut comedámus!». Non possum ego solus
    sustinére omnem hunc pópulum, quia nimis gravis est mihi. Si hoc modo agis
    mecum, óbsecro ut interfícias me, si invéni grátiam in óculis tuis, ne
    vídeam ámplius mala mea!».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_58" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_59" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 80, 12-13. 14-15. 16-17 (: 2a)</span>
  </p>
</div>
<div class="latin hijo hijo_60" ontouchend="cambialengua(this)">
  <span class="red">R/. </span>Exsultáte Deo, adiutóri nostro.
</div>
<div class="latin hijo hijo_61" ontouchend="cambialengua(this)">
  Non audívit pópulus meus vocem meam,<br />et Israel non inténdit mihi.<br />Et
  dimísi eos secúndum durítiam cordis eórum,<br />ibunt in adinventiónibus suis.
</div>
<div class="latin hijo hijo_62" ontouchend="cambialengua(this)">
  <span class="red">R/. </span>Exsultáte Deo, adiutóri nostro.
</div>
<div class="latin hijo hijo_63" ontouchend="cambialengua(this)">
  Si pópulus meus audísset me,<br />Israel si in viis meis ambulásset,<br />in
  brevi inimícos eórum humiliássem,<br />et super tribulántes eos misíssem manum
  meam.
</div>
<div class="latin hijo hijo_64" ontouchend="cambialengua(this)">
  <span class="red">R/. </span>Exsultáte Deo, adiutóri nostro.
</div>
<div class="latin hijo hijo_65" ontouchend="cambialengua(this)">
  Inimíci Dómini blandiréntur ei,<br />et esset sors eórum in sǽcula;<br />et
  cibárem eos ex ádipe fruménti,<br />et de petra melle saturárem eos.
</div>
<div class="latin hijo hijo_66" ontouchend="cambialengua(this)">
  <span class="red">R/. </span>Exsultáte Deo, adiutóri nostro.
</div>
<div
  class="latin red hijo hijo_67"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_68" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Hanania, non misit te Dóminus,<br />et tu confidere fecisti populum istum in
    mendacio
  </p>
  <p class="Areadingfrom">
    Léctio libri Ieremíæ prophétæ<span class="alindcha">28, 1-17</span>
  </p>
  <p>
    Factum est in anno illo, in princípio regni Sedecíæ regis Iudæ, in anno
    quarto in mense quinto, dixit ad me Hananías fílius Azur prophéta de Gábaon
    in domo Dómini coram sacerdótibus et omni pópulo dicens:
  </p>
  <p>
    «Hæc dicit Dóminus exercítuum, Deus Israel: Contrívi iugum regis Babylónis.
    Adhuc duo anni diérum, et ego reférri fáciam ad locum istum ómnia vasa domus
    Dómini, quæ tulit Nabuchodónosor rex Babylónis de loco isto et tránstulit ea
    in Babylónem. Et Iechoníam fílium Ióachim regem Iudæ et omnem
    transmigratiónem Iudæ, qui ingréssi sunt in Babylónem, ego convértam ad
    locum istum, ait Dóminus; cónteram enim iugum regis Babylónis».
  </p>
  <p>
    Et dixit Ieremías prophéta ad Hananíam prophétam in óculis sacerdótum et in
    óculis omnis pópuli, qui stabat in domo Dómini, et ait Ieremías prophéta:
    «Amen, sic fáciat Dóminus! Súscitet Dóminus verba tua, quæ prophetásti, ut
    referántur vasa in domum Dómini et omnis transmigrátio de Babylóne ad locum
    istum. Verúmtamen audi verbum hoc, quod ego loquor in áuribus tuis et in
    áuribus univérsi pópuli: Prophétæ, qui fuérunt ante me et ante te ab inítio
    et prophetavérunt super terras multas et super regna magna de proélio et de
    afflictióne et de peste; prophéta, qui vaticinátur pacem, cum vénerit verbum
    eius, sciétur prophéta, quem misit Dóminus in veritáte».
  </p>
  <p>
    Et tulit Hananías prophéta iugum de collo Ieremíæ prophétæ et confrégit
    illud; et ait Hananías in conspéctu omnis pópuli dicens: «Hæc dicit Dóminus:
    Sic confríngam iugum Nabuchodónosor regis Babylónis post duos annos diérum
    de collo ómnium géntium».
  </p>
  <p>
    Et ábiit Ieremías prophéta in viam suam. Et factum est verbum Dómini ad
    Ieremíam, postquam confrégit Hananías prophéta iugum de collo Ieremíæ
    prophétæ, dicens: «Vade et dices Hananíæ: Hæc dicit Dóminus: Iuga lígnea
    contrivísti et fácies pro eis iuga férrea. Quia hæc dicit Dóminus
    exercítuum, Deus Israel: Iugum férreum pósui super collum cunctárum géntium
    istárum, ut sérviant Nabuchodónosor regi Babylónis, et sérvient ei; ínsuper
    et béstias terræ dedi ei».
  </p>
  <p>
    Et dixit Ieremías prophéta ad Hananíam prophétam: «Audi, Hananía! Non misit
    te Dóminus, et tu confídere fecísti pópulum istum in mendácio. Idcírco hæc
    dicit Dóminus: Ecce emíttam te a fácie terræ; hoc anno moriéris, advérsum
    enim Dóminum prævaricatiónem locútus es». Et mórtuus est Hananías prophéta
    in anno illo, mense séptimo.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_69" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_70" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 118, 29. 43. 79. 80. 95. 102 (: 68b)</span>
  </p>
</div>
<div class="latin hijo hijo_71" ontouchend="cambialengua(this)">
  <span class="red">R/. </span>Doce me, Dómine, iustificatiónes tuas.
</div>
<div class="latin hijo hijo_72" ontouchend="cambialengua(this)">
  Viam mendácii avérte a me,<br />et legem tuam da mihi benígne.
</div>
<div class="latin hijo hijo_73" ontouchend="cambialengua(this)">
  <span class="red">R/. </span>Doce me, Dómine, iustificatiónes tuas.
</div>
<div class="latin hijo hijo_74" ontouchend="cambialengua(this)">
  Et ne áuferas de ore meo verbum veritátis usquequáque,<br />quia in iudíciis
  tuis supersperávi.
</div>
<div class="latin hijo hijo_75" ontouchend="cambialengua(this)">
  <span class="red">R/. </span>Doce me, Dómine, iustificatiónes tuas.
</div>
<div class="latin hijo hijo_76" ontouchend="cambialengua(this)">
  Convertántur mihi timéntes te,<br />et qui novérunt testimónia tua.
</div>
<div class="latin hijo hijo_77" ontouchend="cambialengua(this)">
  <span class="red">R/. </span>Doce me, Dómine, iustificatiónes tuas.
</div>
<div class="latin hijo hijo_78" ontouchend="cambialengua(this)">
  Fiat cor meum immaculátum in iustificatiónibus tuis,<br />ut non confúndar.
</div>
<div class="latin hijo hijo_79" ontouchend="cambialengua(this)">
  <span class="red">R/. </span>Doce me, Dómine, iustificatiónes tuas.
</div>
<div class="latin hijo hijo_80" ontouchend="cambialengua(this)">
  Me exspectavérunt peccatóres, ut pérderent me;<br />testimónia tua intelléxi.
</div>
<div class="latin hijo hijo_81" ontouchend="cambialengua(this)">
  <span class="red">R/. </span>Doce me, Dómine, iustificatiónes tuas.
</div>
<div class="latin hijo hijo_82" ontouchend="cambialengua(this)">
  A iudíciis tuis non declinávi,<br />quia tu legem posuísti mihi.
</div>
<div class="latin hijo hijo_83" ontouchend="cambialengua(this)">
  <span class="red">R/. </span>Doce me, Dómine, iustificatiónes tuas.
</div>
<div class="latin hijo hijo_84" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Mt 4, 4b</span>
  </p>
  <p class="PsalmAlleluiaVerse">
    Allelúia.<br />Non in solo pane vivit homo, sed in omni verbo quod procédit
    de ore Dei.<br />Allelúia.
  </p>
</div>
<div class="latin hijo hijo_85" ontouchend="cambialengua(this)">
  <p class="ReadingGospelTitle">Evangelium</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">14, 22-36</span>
  </p>
</div>
<div class="latin hijo hijo_86" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_87" ontouchend="cambialengua(this)">
  <p>
    [Postquam saturáta est turba,] statim iussit Iesus discípulos ascéndere in
    navículam et præcédere eum trans fretum, donec dimítteret turbas. Et
    dimíssis turbis, ascéndit in montem solus oráre. Véspere autem facto, solus
    erat ibi. Navícula autem iam multis stádiis a terra distábat, flúctibus
    iactáta; erat enim contrárius ventus.
  </p>
  <p>
    Quarta autem vigília noctis venit ad eos ámbulans supra mare. Discípuli
    autem, vidéntes eum supra mare ambulántem, turbáti sunt dicéntes: «Phantásma
    est», et præ timóre clamavérunt.
  </p>
  <p>
    Statímque Iesus locútus est eis dicens: «Habéte fidúciam, ego sum; nolíte
    timére!».
  </p>
  <p>
    Respóndens autem ei Petrus dixit: «Dómine, si tu es, iube me veníre ad te
    super aquas».
  </p>
  <p>At ipse ait: «Veni!».</p>
  <p>
    Et descéndens Petrus de navícula ambulávit super aquas et venit ad Iesum.
    Videns vero ventum válidum tímuit et, cum cœpísset mergi, clamávit dicens:
    «Dómine, salvum me fac!».
  </p>
  <p>
    Contínuo autem Iesus exténdens manum apprehéndit eum et ait illi: «Módicæ
    fídei, quare dubitásti?». Et cum ascendíssent in navículam, cessávit ventus.
  </p>
  <p>
    Qui autem in navícula erant, adoravérunt eum dicéntes: «Vere Fílius Dei
    es!».
  </p>
  <p>
    Et cum transfretássent, venérunt in terram Gennésaret. Et cum cognovíssent
    eum viri loci illíus, misérunt in univérsam regiónem illam et obtulérunt ei
    omnes male habéntes, et rogábant eum, ut vel fímbriam vestiménti eius
    tángerent; et, quicúmque tetigérunt, salvi facti sunt.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_88" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Manducaverunt omnes et saturati sunt</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">14, 13-21</span>
  </p>
</div>
<div class="latin hijo hijo_89" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_90" ontouchend="cambialengua(this)">
  <p>In illo témpore:</p>
  <p>
    Cum audísset Iesus [mortem Ioánnis Baptístæ], secéssit inde in navícula in
    locum desértum seórsum; et cum audíssent, turbæ secútæ sunt eum pedéstres de
    civitátibus. Et éxiens vidit turbam multam et misértus est eórum et curávit
    lánguidos eórum.
  </p>
  <p>
    Véspere autem facto, accessérunt ad eum discípuli dicéntes: «Desértus est
    locus, et hora iam prætériit; dimítte turbas, ut eúntes in castélla emant
    sibi escas».
  </p>
  <p>
    Iesus autem dixit eis: «Non habent necésse ire; date illis vos manducáre».
  </p>
  <p>
    Illi autem dicunt ei: «Non habémus hic nisi quinque panes et duos pisces».
  </p>
  <p>Qui ait: «Afférte illos mihi huc».</p>
  <p>
    Et cum iussísset turbas discúmbere supra fenum, accéptis quinque pánibus et
    duóbus píscibus, aspíciens in cælum benedíxit et fregit et dedit discípulis
    panes, discípuli autem turbis. Et manducavérunt omnes et saturáti sunt; et
    tulérunt relíquias fragmentórum duódecim cóphinos plenos. Manducántium autem
    fuit númerus fere quinque mília virórum, excéptis muliéribus et párvulis.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_91" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_92" ontouchend="cambialengua(this)">
  <h2>Tempus «per annum»<br />Feria III hebd. XVIII</h2>
</div>
<div
  class="latin red hijo hijo_93"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_94" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Non talis Moyses qualis alius propheta; quare non timuistis detrahere illi?
  </p>
  <p class="Areadingfrom">
    Léctio libri Númeri<span class="alindcha">12, 1-13</span>
  </p>
  <p class="Incipit-oneline">In diébus illis:</p>
  <p>
    Locúta est María et Aaron contra Móysen propter uxórem eius Æthiopíssam et
    dixérunt: «Num per solum Móysen locútus est Dóminus? Nonne et per nos
    simíliter est locútus?». Quod cum audísset Dóminus erat enim Móyses vir
    humíllimus super omnes hómines, qui morabántur in terra statim locútus est
    ad eum et ad Aaron et Maríam: «Egredímini vos tantum tres ad tabernáculum
    convéntus».
  </p>
  <p>
    Cumque fuíssent egréssi, descéndit Dóminus in colúmna nubis et stetit in
    intróitu tabernáculi vocans Aaron et Maríam. Qui cum issent, dixit ad eos:
    «Audite sermónes meos! Si quis fúerit inter vos prophéta Dómini, in visióne
    apparébo ei vel per sómnium loquar ad illum. At non talis servus meus
    Móyses, qui in omni domo mea fidelíssimus est! Ore enim ad os loquor ei, et
    palam et non per ænígmata et figúras Dóminum videt! Quare ergo non timuístis
    detráhere servo meo Móysi?». Iratúsque contra eos ábiit, nubes quoque
    recéssit, quæ erat super tabernáculum; et ecce María appáruit candens lepra
    quasi nix.
  </p>
  <p>
    Cumque respexísset eam Aaron et vidísset perfúsam lepra, ait ad Móysen:
    «Obsecro, dómine mi, ne impónas nobis hoc peccátum, quod stulte commísimus,
    ne fiat hæc quasi mórtua et ut abortívum, quod proícitur de vulva matris
    suæ; ecce iam médium carnis eius devorátum est a lepra». Clamavítque Móyses
    ad Dóminum dicens: «Deus, óbsecro, sana eam!».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_95" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_96" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 50, 3-4. 5-6a. 6bc-7. 12-13 (: cf. 3a)</span>
  </p>
</div>
<div class="latin hijo hijo_97" ontouchend="cambialengua(this)">
  <span class="red">R/. </span>Miserére, Dómine, quia peccávimus.
</div>
<div class="latin hijo hijo_98" ontouchend="cambialengua(this)">
  Miserére mei, Deus, secúndum misericórdiam tuam;<br />et secúndum multitúdinem
  miseratiónum tuárum<br />dele iniquitátem meam.<br />Amplius lava me ab
  iniquitáte mea,<br />et a peccáto meo munda me.
</div>
<div class="latin hijo hijo_99" ontouchend="cambialengua(this)">
  <span class="red">R/. </span>Miserére, Dómine, quia peccávimus.
</div>
<div class="latin hijo hijo_100" ontouchend="cambialengua(this)">
  Quóniam iniquitátem meam ego cognósco,<br />et peccátum meum contra me est
  semper.<br />Tibi, tibi soli peccávi, et malum coram te feci.
</div>
<div class="latin hijo hijo_101" ontouchend="cambialengua(this)">
  <span class="red">R/. </span>Miserére, Dómine, quia peccávimus.
</div>
<div class="latin hijo hijo_102" ontouchend="cambialengua(this)">
  Ut iustus inveniáris in senténtia tua et æquus in iudício tuo.<br />Ecce enim
  in iniquitáte generátus sum,<br />et in peccáto concépit me mater mea.
</div>
<div class="latin hijo hijo_103" ontouchend="cambialengua(this)">
  <span class="red">R/. </span>Miserére, Dómine, quia peccávimus.
</div>
<div class="latin hijo hijo_104" ontouchend="cambialengua(this)">
  Cor mundum crea in me, Deus,<br />et spíritum firmum ínnova in viscéribus
  meis.<br />Ne proícias me a fácie tua,<br />et spíritum sanctum tuum ne
  áuferas a me.
</div>
<div class="latin hijo hijo_105" ontouchend="cambialengua(this)">
  <span class="red">R/. </span>Miserére, Dómine, quia peccávimus.
</div>
<div
  class="latin red hijo hijo_106"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_107" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Propter dura peccata tua feci hæc tibi. Convertam tabernacula Iacob
  </p>
  <p class="Areadingfrom">
    Léctio libri Ieremíæ prophétæ<span class="alindcha">30, 1-2.12-15.18-22</span>
  </p>
  <p>
    Verbum, quod factum est ad Ieremíam a Dómino dicens: «Hæc dicit Dóminus,
    Deus Israel, dicens: Scribe tibi ómnia verba, quæ locútus sum ad te, in
    libro.
  </p>
  <p>
    Quia hæc dicit Dóminus: Insanábilis fractúra tua, péssima plaga tua; non est
    qui iúdicet iudícium tuum; sunt úlceri medicámina, tibi vero cicátrix non
    obdúcitur. Omnes amatóres tui oblíti sunt tui, te non quærunt; plaga enim
    inimíci percússi te castigatióne crudéli: propter multitúdinem iniquitátis
    tuæ dura facta sunt peccáta tua. Quid clamas super contritióne tua?
    Insanábilis est dolor tuus. Propter multitúdinem iniquitátis tuæ et propter
    dura peccáta tua feci hæc tibi.
  </p>
  <p>
    Hæc dicit Dóminus: Ecce ego convértam sortem tabernaculórum Iacob et tectis
    eius miserébor, et ædificábitur cívitas in ruínis suis, et arx in loco suo
    fundábitur; et egrediétur de eis laus voxque ludéntium. Et multiplicábo eos,
    et non imminuéntur, et glorificábo eos, et non attenuabúntur. Et erunt fílii
    eius sicut a princípio, et cœtus eius coram me permanébit, et visitábo
    advérsum omnes, qui tríbulant eum. Et erit dux eius ex eo, et princeps de
    médio eius procédet; et applicábo eum, et accédet ad me. Quis enim iste est,
    qui pígnori dabit cor suum, ut appropínquet mihi?, ait Dóminus.
  </p>
  <p>Et éritis mihi in pópulum, et ego ero vobis in Deum».</p>
  <p class="TheWordoftheLord">Verbum Dómini.</p>
</div>
<div class="latin hijo hijo_108" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_109" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 101, 16-18. 19-21. 29 et 22-23 (: 17)</span>
  </p>
</div>
<div class="latin hijo hijo_110" ontouchend="cambialengua(this)">
  <span class="red">R/. </span>Ædificávit Dóminus Sion, et appáruit in glória
  sua.
</div>
<div class="latin hijo hijo_111" ontouchend="cambialengua(this)">
  Et timébunt gentes nomen tuum, Dómine,<br />et omnes reges terræ glóriam
  tuam;<br />quia ædificávit Dóminus Sion,<br />et appáruit in glória sua.<br />Respéxit
  in oratiónem ínopum,<br />et non sprevit precem eórum.
</div>
<div class="latin hijo hijo_112" ontouchend="cambialengua(this)">
  <span class="red">R/. </span>Ædificávit Dóminus Sion, et appáruit in glória
  sua.
</div>
<div class="latin hijo hijo_113" ontouchend="cambialengua(this)">
  Scribántur hæc pro generatióne áltera,<br />et pópulus qui creábitur, laudábit
  Dóminum.<br />Quia prospéxit de excélso sanctuário suo,<br />Dóminus de cælo
  in terram aspéxit;<br />ut audíret gémitus compeditórum,<br />ut sólveret
  fílios mortis.
</div>
<div class="latin hijo hijo_114" ontouchend="cambialengua(this)">
  <span class="red">R/. </span>Ædificávit Dóminus Sion, et appáruit in glória
  sua.
</div>
<div class="latin hijo hijo_115" ontouchend="cambialengua(this)">
  «Fílii servórum tuórum habitábunt,<br />et semen eórum in conspéctu tuo
  firmábitur».<br />Ut annúntient in Sion nomen Dómini,<br />et laudem eius in
  Ierúsalem;<br />in conveniéndo pópuli in unum,<br />et regna, ut sérviant
  Dómino.
</div>
<div class="latin hijo hijo_116" ontouchend="cambialengua(this)">
  <span class="red">R/. </span>Ædificávit Dóminus Sion, et appáruit in glória
  sua.
</div>
<div class="latin hijo hijo_117" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Io 1, 49b</span>
  </p>
  <p class="PsalmAlleluiaVerse">
    Allelúia.<br />Rabbi, tu es Fílius Dei,<br />tu rex es Israel!<br />Allelúia.
  </p>
</div>
<div class="latin hijo hijo_118" ontouchend="cambialengua(this)">
  <p class="ReadingGospelTitle">Evangelium</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">15, 1-2.10-14</span>
  </p>
</div>
<div class="latin hijo hijo_119" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_120" ontouchend="cambialengua(this)">
  <p align="left">
    In illo témpore: Accédunt ad Iesum ab Hierosólymis pharisǽi et scribæ
    dicéntes: «Quare discípuli tui transgrediúntur traditiónem seniórum? Non
    enim lavant manus suas, cum panem mandúcant».
  </p>
  <p>
    Et convocáta ad se turba, dixit eis: «Audite et intellégite: Non quod intrat
    in os, coínquinat hóminem; sed quod procédit ex ore, hoc coínquinat
    hóminem!». Tunc accedéntes discípuli dicunt ei: «Scis quia pharisǽi, audíto
    verbo, scandalizáti sunt?». At ille respóndens ait: «Omnis plantátio, quam
    non plantávit Pater meus cæléstis, eradicábitur. Sínite illos: cæci sunt,
    duces cæcórum. Cæcus autem si cæco ducátum præstet, ambo in fóveam cadent».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_121" ontouchend="cambialengua(this)">
  <p class="ReadingGospelTitle">Evangelium</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">14, 22-36</span>
  </p>
</div>
<div class="latin hijo hijo_122" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_123" ontouchend="cambialengua(this)">
  <p>
    [Postquam saturáta est turba,] statim iussit Iesus discípulos ascéndere in
    navículam et præcédere eum trans fretum, donec dimítteret turbas. Et
    dimíssis turbis, ascéndit in montem solus oráre. Véspere autem facto, solus
    erat ibi. Navícula autem iam multis stádiis a terra distábat, flúctibus
    iactáta; erat enim contrárius ventus.
  </p>
  <p>
    Quarta autem vigília noctis venit ad eos ámbulans supra mare. Discípuli
    autem, vidéntes eum supra mare ambulántem, turbáti sunt dicéntes: «Phantásma
    est», et præ timóre clamavérunt.
  </p>
  <p>
    Statímque Iesus locútus est eis dicens: «Habéte fidúciam, ego sum; nolíte
    timére!».
  </p>
  <p>
    Respóndens autem ei Petrus dixit: «Dómine, si tu es, iube me veníre ad te
    super aquas».
  </p>
  <p>At ipse ait: «Veni!».</p>
  <p>
    Et descéndens Petrus de navícula ambulávit super aquas et venit ad Iesum.
    Videns vero ventum válidum tímuit et, cum cœpísset mergi, clamávit dicens:
    «Dómine, salvum me fac!».
  </p>
  <p>
    Contínuo autem Iesus exténdens manum apprehéndit eum et ait illi: «Módicæ
    fídei, quare dubitásti?». Et cum ascendíssent in navículam, cessávit ventus.
  </p>
  <p>
    Qui autem in navícula erant, adoravérunt eum dicéntes: «Vere Fílius Dei
    es!».
  </p>
  <p>
    Et cum transfretássent, venérunt in terram Gennésaret. Et cum cognovíssent
    eum viri loci illíus, misérunt in univérsam regiónem illam et obtulérunt ei
    omnes male habéntes, et rogábant eum, ut vel fímbriam vestiménti eius
    tángerent; et, quicúmque tetigérunt, salvi facti sunt.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_124" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_125" ontouchend="cambialengua(this)">
  <h2>Tempus «per annum»<br />Feria IV hebd. XVIII</h2>
</div>
<div
  class="latin red hijo hijo_126"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_127" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Pro nihilo habuerunt terram desiderabilem (Ps 77, 24)</p>
  <p class="Areadingfrom">
    Léctio libri Númeri<span class="alindcha">13, 1-2.25-33; 14, 1.26-29.34-35</span>
  </p>
  <p class="Incipit-oneline">In diébus illis:</p>
  <p>
    Locútus est Dóminus ad Móysen [in desérto Pharan] dicens: «Mitte viros, qui
    consíderent terram Chánaan, quam datúrus sum fíliis Israel, síngulos de
    síngulis tríbubus ex princípibus».
  </p>
  <p>
    Reversíque sunt exploratóres terræ post quadragínta dies, omni regióne
    circúita, venérunt ad Móysen et Aaron et ad omnem cœtum filiórum Israel in
    desértum Pharan, quod est in Cades. Locutíque eis et omni congregatióni
    ostendérunt fructus terræ et narravérunt dicéntes: «Vénimus in terram, ad
    quam misísti nos, quæ re vera fluit lacte et melle, ut ex his frúctibus
    cognósci potest. Sed cultóres fortíssimos habet et urbes grandes atque
    murátas. Stirpem Enac vídimus ibi; Amalec hábitat in Nageb, Hetthǽus et
    Iebusaéus et Amorraéus in montánis, Chananǽus vero morátur iuxta mare et
    circa fluénta Iordánis».
  </p>
  <p>
    Inter hæc Chaleb compéscens murmur pópuli, qui oriebátur contra Móysen, ait:
    «Ascendámus et possideámus terram, quóniam potérimus obtinére eam». Alii
    vero, qui fúerant cum eo, dicébant: «Nequáquam ad hunc pópulum valémus
    ascéndere, quia fórtior nobis est».
  </p>
  <p>
    Detraxerúntque terræ, quam inspéxerant, apud fílios Israel dicéntes: «Terra,
    quam lustrávimus, dévorat habitatóres suos; pópulus, quem aspéximus, próceræ
    statúræ est; ibi vídimus gigántes, fílios Enac de génere gigánteo, quibus
    comparáti quasi locústæ videbámur». Igitur vocíferans omnis turba flevit
    nocte illa.
  </p>
  <p>
    Locutúsque est Dóminus ad Móysen et Aaron dicens: «Usquequo congregátio hæc
    péssima murmúrat contra me? Querélas filiórum Israel audívi. Dic ergo eis:
    Vivo ego, ait Dóminus, sicut locúti estis, audiénte me, sic fáciam vobis! In
    solitúdine hac iacébunt cadávera vestra. Omnes, qui numeráti estis a vigínti
    annis et supra et murmurástis contra me, non intrábitis terram, super quam
    levávi manum meam, ut habitáre vos fácerem, præter Chaleb fílium Iéphonne et
    Iósue fílium Nun. Iuxta númerum quadragínta diérum, quibus considerástis
    terram — ​annus pro die imputábitur — ​quadragínta annis portábitis
    iniquitátes vestras et sciétis ultiónem meam. Ego Dóminus locútus sum, ita
    fáciam omni congregatióni huic péssimæ, quæ consurréxit advérsum me: in
    solitúdine hac defíciet et moriétur».
  </p>
  <p class="Incipit-oneline">Verbum Dómini.</p>
</div>
<div class="latin hijo hijo_128" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_129" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 105, 6-7a. 13-14. 21-22. 23 (: 4a)</span>
  </p>
</div>
<div class="latin hijo hijo_130" ontouchend="cambialengua(this)">
  <span class="red">R/. </span>Meménto nostri, Dómine, in beneplácito pópuli
  tui.
</div>
<div class="latin hijo hijo_131" ontouchend="cambialengua(this)">
  Peccávimus cum pátribus nostris,<br />iniúste égimus, iniquitátem fécimus.<br />Patres
  nostri in Ægýpto non intellexérunt mirabília tua.
</div>
<div class="latin hijo hijo_132" ontouchend="cambialengua(this)">
  <span class="red">R/. </span>Meménto nostri, Dómine, in beneplácito pópuli
  tui.
</div>
<div class="latin hijo hijo_133" ontouchend="cambialengua(this)">
  Cito oblíti sunt óperum eius,<br />et non sustinuérunt consílium eius,<br />et
  concupiérunt concupiscéntiam in desérto,<br />et tentavérunt Deum in inaquóso.
</div>
<div class="latin hijo hijo_134" ontouchend="cambialengua(this)">
  <span class="red">R/. </span>Meménto nostri, Dómine, in beneplácito pópuli
  tui.
</div>
<div class="latin hijo hijo_135" ontouchend="cambialengua(this)">
  Oblíti sunt Deum, qui salvávit eos,<br />qui fecit magnália in Ægýpto,<br />mirabília
  in terra Cham,<br />terribília in Mari Rubro.
</div>
<div class="latin hijo hijo_136" ontouchend="cambialengua(this)">
  <span class="red">R/. </span>Meménto nostri, Dómine, in beneplácito pópuli
  tui.
</div>
<div class="latin hijo hijo_137" ontouchend="cambialengua(this)">
  Et dixit quia dispérderet eos,<br />nisi affuísset Móyses eléctus eius:<br />Stetit
  in confractióne in conspéctu eius,<br />ut avérteret iram eius ne destrúeret
  eos.
</div>
<div class="latin hijo hijo_138" ontouchend="cambialengua(this)">
  <span class="red">R/. </span>Meménto nostri, Dómine, in beneplácito pópuli
  tui.
</div>
<div
  class="latin red hijo hijo_139"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_140" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">In caritate perpetua dilexi te</p>
  <p class="Areadingfrom">
    Léctio libri Ieremíæ prophétæ<span class="alindcha">31, 1-7</span>
  </p>
  <p>
    «In témpore illo, dicit Dóminus, ero Deus univérsis cognatiónibus Israel, et
    ipsi erunt mihi in pópulum.
  </p>
  <p>
    Hæc dicit Dóminus: Invénit grátiam in desérto pópulus, qui remánserat a
    gládio; vadet ad réquiem suam Israel». De longe Dóminus appáruit mihi: «In
    caritáte perpétua diléxi te; ídeo attráxi te in misericórdia. Rursúmque
    ædificábo te, et ædificáberis, virgo Israel; adhuc ornáberis týmpanis tuis
    et egrediéris in choro ludéntium. Adhuc plantábis víneas in móntibus
    Samaríæ; plantábunt plantántes et vindemiábunt. Quia erit dies, in qua
    clamábunt custódes in monte Ephraim: «Súrgite, et ascendámus in Sion ad
    Dóminum Deum nostrum».
  </p>
  <p>
    Quia hæc dicit Dóminus: Exsultáte in lætítia propter Iacob et hínnite cápiti
    géntium; personáte, cánite et dícite: «Salva, Dómine, pópulum tuum,
    relíquias Israel»».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_141" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_142" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Jr 31, 10. 11-12ab. 13 (: cf. 10d)</span>
  </p>
</div>
<div class="latin hijo hijo_143" ontouchend="cambialengua(this)">
  <span class="red">R/. </span>Dóminus custódiet nos sicut pastor gregem suum.
</div>
<div class="latin hijo hijo_144" ontouchend="cambialengua(this)">
  Audíte verbum Dómini, gentes,<br />et annuntiáte in ínsulis, quæ procul
  sunt,<br />et dícite: «Qui dispérsit Israel, congregábit eum<br />et custódiet
  eum sicut pastor gregem suum».
</div>
<div class="latin hijo hijo_145" ontouchend="cambialengua(this)">
  <span class="red">R/. </span>Dóminus custódiet nos sicut pastor gregem suum.
</div>
<div class="latin hijo hijo_146" ontouchend="cambialengua(this)">
  Redémit enim Dóminus Iacob<br />et liberávit eum de manu potentióris.<br />Et
  vénient et laudábunt in monte Sion<br />et cónfluent ad bona Dómini.
</div>
<div class="latin hijo hijo_147" ontouchend="cambialengua(this)">
  <span class="red">R/. </span>Dóminus custódiet nos sicut pastor gregem suum.
</div>
<div class="latin hijo hijo_148" ontouchend="cambialengua(this)">
  Tunc lætábitur virgo in choro,<br />iuvénes et senes simul.<br />«Et convértam
  luctum eórum in gáudium<br />et consolábor eos et lætificábo a dolóre suo».
</div>
<div class="latin hijo hijo_149" ontouchend="cambialengua(this)">
  <span class="red">R/. </span>Dóminus custódiet nos sicut pastor gregem suum.
</div>
<div class="latin hijo hijo_150" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Lc 7, 16</span>
  </p>
  <p class="PsalmAlleluiaVerse">
    Allelúia.<br />Prophéta magnus surréxit in nobis, et Deus visitávit plebem
    suam.<br />Allelúia.
  </p>
</div>
<div class="latin hijo hijo_151" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">O mulier, magna est fides tua!</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">15, 21-28</span>
  </p>
</div>
<div class="latin hijo hijo_152" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_153" ontouchend="cambialengua(this)">
  <p>In illo témpore:</p>
  <p>
    Secéssit Iesus in partes Tyri et Sidónis. Et ecce múlier Chananaéa a fínibus
    illis egréssa clamávit dicens: «Misérere mei, Dómine, fili David! Fília mea
    male a dæmónio vexátur». Qui non respóndit ei verbum.
  </p>
  <p>
    Et accedéntes discípuli eius rogábant eum dicéntes: «Dimítte eam, quia
    clamat post nos».
  </p>
  <p>
    Ipse autem respóndens ait: «Non sum missus nisi ad oves, quæ periérunt domus
    Israel».
  </p>
  <p>At illa venit et adorávit eum dicens: «Dómine, ádiuva me!».</p>
  <p>
    Qui respóndens ait: «Non est bonum súmere panem filiórum et míttere
    catéllis».
  </p>
  <p>
    At illa dixit: «Etiam, Dómine, nam et catélli edunt de micis, quæ cadunt de
    mensa dominórum suórum».
  </p>
  <p>
    Tunc respóndens Iesus ait illi: «O múlier, magna est fides tua! Fiat tibi,
    sicut vis». Et sanáta est fília illíus ex illa hora.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_154" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_155" ontouchend="cambialengua(this)">
  <h2>Tempus «per annum»<br />Feria V hebd. XVIII</h2>
</div>
<div
  class="latin red hijo hijo_156"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_157" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Egressæ sunt aquæ largissimæ</p>
  <p class="Areadingfrom">
    Léctio libri Númeri<span class="alindcha">20, 1-13</span>
  </p>
  <p class="Incipit-oneline">In diébus illis:</p>
  <p>
    Venérunt fílii Israel et omnis congregátio in desértum Sin mense primo, et
    mansit pópulus in Cades. Mórtuaque est ibi María et sepúlta in eódem loco.
  </p>
  <p>
    Cumque indigéret aqua pópulus, convenérunt advérsum Móysen et Aaron et versi
    in seditiónem dixérunt: «Utinam perissémus inter fratres nostros coram
    Dómino! Cur eduxístis ecclésiam Dómini in solitúdinem, ut et nos et nostra
    iuménta moriámur? Quare nos fecístis ascéndere de Ægýpto et adduxístis in
    locum istum péssimum, qui seri non potest, qui nec ficum gignit nec víneas
    nec malogranáta, ínsuper et aquam non habet ad bibéndum?».
  </p>
  <p>
    Venítque Móyses et Aaron, relícta congregatióne, ad intróitum tabernáculi
    convéntus corruerúntque proni in terram, et appáruit glória Dómini super
    eos. Locutúsque est Dóminus ad Móysen dicens: «Tolle virgam et cóngrega
    pópulum, tu et Aaron frater tuus; et loquímini ad petram coram eis, et illa
    dabit aquas. Cumque edúxeris aquam de petra, potábis congregatiónem et
    iuménta eius».
  </p>
  <p>
    Tulit ígitur Móyses virgam, quæ erat in conspéctu Dómini, sicut præcéperat
    ei. Et congregavérunt Móyses et Aaron pópulum ante petram, dixítque eis:
    «Audite, rebélles; num de petra hac vobis aquam potérimus eícere?». Cumque
    elevásset Móyses manum percútiens virga bis sílicem, egréssæ sunt aquæ
    largíssimæ, ita ut pópulus bíberet et iuménta.
  </p>
  <p>
    Dixítque Dóminus ad Móysen et Aaron: «Quia non credidístis mihi, ut
    sanctificarétis me coram fíliis Israel, non introducétis hos pópulos in
    terram, quam dabo eis». Hæ sunt aquæ Meríba, ubi iurgáti sunt fílii Israel
    contra Dóminum, et sanctificátus est in eis.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_158" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_159" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 94, 1-2. 6-7. 8-9 (: 8)</span>
  </p>
</div>
<div class="latin hijo hijo_160" ontouchend="cambialengua(this)">
  <span class="red">R/.</span>Utinam hódie vocem Dómini audiátis: «Nolíte
  obduráre corda vestra».
</div>
<div class="latin hijo hijo_161" ontouchend="cambialengua(this)">
  Veníte, exsultémus Dómino;<br />iubilémus Deo salutári nostro.<br />Præoccupémus
  fáciem eius in confessióne,<br />et in psalmis iubilémus ei.
</div>
<div class="latin hijo hijo_162" ontouchend="cambialengua(this)">
  <span class="red">R/.</span>Utinam hódie vocem Dómini audiátis: «Nolíte
  obduráre corda vestra».
</div>
<div class="latin hijo hijo_163" ontouchend="cambialengua(this)">
  Veníte, adorémus et procidámus,<br />et génua flectámus ante Dóminum qui fecit
  nos,<br />quia ipse est Deus noster,<br />et nos pópulus páscuæ eius et oves
  manus eius.
</div>
<div class="latin hijo hijo_164" ontouchend="cambialengua(this)">
  <span class="red">R/.</span>Utinam hódie vocem Dómini audiátis: «Nolíte
  obduráre corda vestra».
</div>
<div class="latin hijo hijo_165" ontouchend="cambialengua(this)">
  Utinam hódie vocem eius audiátis:<br />«Nolíte obduráre corda vestra,<br />sicut
  in Meríba secúndum diem Massa in desérto,<br />ubi tentavérunt me patres
  vestri:<br />probavérunt me, etsi vidérunt ópera mea».
</div>
<div class="latin hijo hijo_166" ontouchend="cambialengua(this)">
  <span class="red">R/.</span>Utinam hódie vocem Dómini audiátis: «Nolíte
  obduráre corda vestra».
</div>
<div
  class="latin red hijo hijo_167"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_168" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Feriam pactum novum et peccati non memorabor</p>
  <p class="Areadingfrom">
    Léctio libri Ieremíæ prophétæ<span class="alindcha">31, 31-34</span>
  </p>
  <p>
    «Ecce dies véniunt, dicit Dóminus, et fériam dómui Israel et dómui Iudæ
    pactum novum; non secúndum pactum, quod pépigi cum pátribus eórum in die qua
    apprehéndi manum eórum, ut edúcerem eos de terra Ægýpti, pactum, quod
    írritum fecérunt, et ego dominátus sum eórum, dicit Dóminus.
  </p>
  <p>
    Sed hoc erit pactum, quod fériam cum domo Israel post dies illos, dicit
    Dóminus: Dabo legem meam in viscéribus eórum et in corde eórum scribam eam;
    et ero eis in Deum, et ipsi erunt mihi in pópulum. Et non docébit ultra vir
    próximum suum, et vir fratrem suum dicens: «Cognósce Dóminum»; omnes enim
    cognóscent me, a mínimo eórum usque ad máximum, ait Dóminus, quia
    propitiábor iniquitáti eórum et peccáti eórum non memorábor ámplius».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_169" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_170" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 50, 12-13. 14-15. 18-19 (: 12a)</span>
  </p>
</div>
<div class="latin hijo hijo_171" ontouchend="cambialengua(this)">
  <span class="red">R/. </span>Cor mundum crea in me, Deus.
</div>
<div class="latin hijo hijo_172" ontouchend="cambialengua(this)">
  Cor mundum crea in me, Deus,<br />et spíritum firmum ínnova in viscéribus
  meis.<br />Ne proícias me a fácie tua,<br />et spíritum sanctum tuum ne
  áuferas a me.
</div>
<div class="latin hijo hijo_173" ontouchend="cambialengua(this)">
  <span class="red">R/. </span>Cor mundum crea in me, Deus.
</div>
<div class="latin hijo hijo_174" ontouchend="cambialengua(this)">
  Redde mihi lætítiam salutáris tui,<br />et spíritu promptíssimo confírma
  me.<br />Docébo iníquos vias tuas,<br />et ímpii ad te converténtur.
</div>
<div class="latin hijo hijo_175" ontouchend="cambialengua(this)">
  <span class="red">R/. </span>Cor mundum crea in me, Deus.
</div>
<div class="latin hijo hijo_176" ontouchend="cambialengua(this)">
  Non enim sacrifício delectáris,<br />holocáustum, si ófferam, non placébit.<br />Sacrifícium
  Deo spíritus contribulátus,<br />cor contrítum et humiliátum, Deus, non
  despícies.
</div>
<div class="latin hijo hijo_177" ontouchend="cambialengua(this)">
  <span class="red">R/. </span>Cor mundum crea in me, Deus.
</div>
<div class="latin hijo hijo_178" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Mt 16, 18</span>
  </p>
  <p class="PsalmAlleluiaVerse">
    Allelúia.<br />Tu es Petrus, et super hanc petram ædificábo Ecclésiam meam,
    et portæ ínferi non prævalébunt advérsus eam.<br />Allelúia.
  </p>
</div>
<div class="latin hijo hijo_179" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Tu es Petrus, et tibi dabo claves regni cælorum</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">16, 13-23</span>
  </p>
</div>
<div class="latin hijo hijo_180" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_181" ontouchend="cambialengua(this)">
  <p>In illo témpore:</p>
  <p>
    Venit Iesus in partes Cæsaréæ Philíppi et interrogábat discípulos suos
    dicens: «Quem dicunt hómines esse Fílium hóminis?».
  </p>
  <p>
    At illi dixérunt: «Alii Ioánnem Baptístam, álii autem Elíam, álii vero
    Ieremíam, aut unum ex prophétis».
  </p>
  <p>Dicit illis: «Vos autem quem me esse dícitis?».</p>
  <p>Respóndens Simon Petrus dixit: «Tu es Christus, Fílius Dei vivi».</p>
  <p>
    Respóndens autem Iesus dixit ei: «Beátus es, Simon Barióna, quia caro et
    sanguis non revelávit tibi sed Pater meus, qui in cælis est. Et ego dico
    tibi: Tu es Petrus, et super hanc petram ædificábo Ecclésiam meam; et portæ
    ínferi non prævalébunt advérsum eam. Tibi dabo claves regni cælórum; et
    quodcúmque ligáveris super terram, erit ligátum in cælis, et quodcúmque
    sólveris super terram, erit solútum in cælis».
  </p>
  <p>Tunc præcépit discípulis, ut némini dícerent quia ipse esset Christus.</p>
  <p>
    Exínde cœpit Iesus osténdere discípulis suis quia opórteret eum ire
    Hierosólymam et multa pati a senióribus et princípibus sacerdótum et scribis
    et occídi et tértia die resúrgere. Et assúmens eum Petrus cœpit increpáre
    illum dicens: «Absit a te, Dómine; non erit tibi hoc».
  </p>
  <p>
    Qui convérsus dixit Petro: «Vade post me, Sátana! Scándalum es mihi, quia
    non sapis ea, quæ Dei sunt, sed ea, quæ hóminum!».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_182" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_183" ontouchend="cambialengua(this)">
  <h2>Tempus «per annum»<br />Feria VI hebd. XVIII</h2>
</div>
<div
  class="latin red hijo hijo_184"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_185" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Dilexit patres tuos et elegit semen eorum post eos</p>
  <p class="Areadingfrom">
    Léctio libri Deuteronómii<span class="alindcha">4, 32-40</span>
  </p>
  <p class="Incipit-oneline">Locútus est Móyses pópulo dicens:</p>
  <p>
    «Intérroga de diébus antíquis, qui fuérunt ante te ex die, quo creávit Deus
    hóminem super terram, et a summo cæli usque ad summum eius, si facta est
    aliquándo huiuscémodi res magna, aut umquam cógnitum est, num audívit
    pópulus vocem Dei loquéntis de médio ignis, sicut tu audísti et vixísti? Aut
    tentávit Deus, ut ingrederétur et tólleret sibi gentem de médio natiónis per
    tentatiónes, signa atque porténta, per pugnam et robústam manum extentúmque
    bráchium et terróres magnos, iuxta ómnia, quæ fecit pro vobis Dóminus Deus
    vester in Ægýpto, vidéntibus óculis tuis? Tibi monstrátum est, ut scires
    quóniam Dóminus ipse est Deus, et non est álius præter eum.
  </p>
  <p>
    De cælo te fecit audíre vocem suam, ut docéret te, et in terra osténdit tibi
    ignem suum máximum; et audísti verba illíus de médio ignis, quia diléxit
    patres tuos et elégit semen eórum post eos. Eduxítque te vultu suo in
    virtúte sua magna ex Ægýpto, ut expélleret natiónes maióres et fortióres te
    in intróitu tuo et introdúceret te darétque tibi terram eárum in
    possessiónem, sicut cernis in præsénti die.
  </p>
  <p>
    Scito ergo hódie et cogitáto in corde tuo quod Dóminus ipse sit Deus in cælo
    sursum et in terra deórsum, et non sit álius. Custódi præcépta eius atque
    mandáta, quæ ego præcípio tibi hódie, ut bene sit tibi et fíliis tuis post
    te, et permáneas multo témpore super terram, quam Dóminus Deus tuus datúrus
    est tibi».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_186" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_187" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 76, 12-13. 14-15. 16 et 21 (: 12a)</span>
  </p>
</div>
<div class="latin hijo hijo_188" ontouchend="cambialengua(this)">
  <span class="red">R/. </span>Memor ero óperum Dómini.
</div>
<div class="latin hijo hijo_189" ontouchend="cambialengua(this)">
  Memor ero óperum Dómini,<br />memor ero ab inítio mirabílium tuórum.<br />Et
  meditábor in ómnibus opéribus tuis,<br />et in adinventiónibus tuis exercébor.
</div>
<div class="latin hijo hijo_190" ontouchend="cambialengua(this)">
  <span class="red">R/. </span>Memor ero óperum Dómini.
</div>
<div class="latin hijo hijo_191" ontouchend="cambialengua(this)">
  Deus, in sancto via tua;<br />quis deus magnus sicut Deus noster?<br />Tu es
  Deus qui facis mirabília,<br />notam fecísti in pópulis virtútem tuam.
</div>
<div class="latin hijo hijo_192" ontouchend="cambialengua(this)">
  <span class="red">R/. </span>Memor ero óperum Dómini.
</div>
<div class="latin hijo hijo_193" ontouchend="cambialengua(this)">
  Redemísti in bráchio tuo pópulum tuum,<br />fílios Iacob et Ioseph.<br />Deduxísti
  sicut oves pópulum tuum<br />in manu Móysi et Aaron.
</div>
<div class="latin hijo hijo_194" ontouchend="cambialengua(this)">
  <span class="red">R/. </span>Memor ero óperum Dómini.
</div>
<div
  class="latin red hijo hijo_195"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_196" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Væ, civitas sanguinum</p>
  <p class="Areadingfrom">
    Léctio libri Nahum prophétæ<span class="alindcha">2, 1.3; 3, 1-3.6-7</span>
  </p>
  <p>
    Ecce super montes pedes evangelizántis et annuntiántis pacem. Célebra, Iuda,
    festivitátes tuas et redde vota tua, quia non adíciet ultra ut pertránseat
    in te Bélial: totus intériit.
  </p>
  <p>
    Quia restítuet Dóminus magnificéntiam Iacob sicut magnificéntiam Israel,
    quia prædónes prædáti sunt eos et propágines eórum corrupérunt.
  </p>
  <p>
    Væ, cívitas sánguinum, univérsa mendácii præda plena! Non recédet a te
    rapína. Vox flagellórum et vox strépitus rotárum, equi freméntes et quadrígæ
    fervéntes, équites irruéntes et gládii micántes et hastæ fulgurántes et
    multitúdo interfectórum et acérvi mortuórum; nec est finis cadáverum, et
    córruunt super córpora.
  </p>
  <p>
    Et proíciam super te abominatiónes et contuméliis te affíciam; et ponam te
    in exémplum. Et erit: omnis, qui víderit te, resíliet a te et dicet:
    «Vastáta est Níneve! Quis dolébit super eam? Unde quæram consolatórem
    tibi?».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_197" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_198" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Dt 32, 35cd-36ab. 39abcd. 41 (: 39c)</span>
  </p>
</div>
<div class="latin hijo hijo_199" ontouchend="cambialengua(this)">
  <span class="red">R/. </span>Ego occídam et ego vívere fáciam.
</div>
<div class="latin hijo hijo_200" ontouchend="cambialengua(this)">
  Iuxta est dies perditiónis,<br />et adésse festínat sors eórum.<br />Iudicábit
  Dóminus pópulum suum<br />et in servis suis miserébitur.
</div>
<div class="latin hijo hijo_201" ontouchend="cambialengua(this)">
  <span class="red">R/. </span>Ego occídam et ego vívere fáciam.
</div>
<div class="latin hijo hijo_202" ontouchend="cambialengua(this)">
  Vidéte nunc quod ego sim solus,<br />et non sit Deus præter me.<br />Ego
  occídam et ego vívere fáciam;<br />percútiam et ego sanábo.
</div>
<div class="latin hijo hijo_203" ontouchend="cambialengua(this)">
  <span class="red">R/. </span>Ego occídam et ego vívere fáciam.
</div>
<div class="latin hijo hijo_204" ontouchend="cambialengua(this)">
  Si acúero ut fulgur gládium meum,<br />et arripúerit iudícium manus mea,<br />reddam
  ultiónem hóstibus meis<br />et his, qui odérunt me, retríbuam.
</div>
<div class="latin hijo hijo_205" ontouchend="cambialengua(this)">
  <span class="red">R/. </span>Ego occídam et ego vívere fáciam.
</div>
<div class="latin hijo hijo_206" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Mt 5, 10</span>
  </p>
  <p class="PsalmAlleluiaVerse">
    Allelúia.<br />Beáti qui persecutiónem patiúntur propter iustítiam, quóniam
    ipsórum est regnum cælorum.<br />Allelúia.
  </p>
</div>
<div class="latin hijo hijo_207" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Quam dabit homo commutationem pro anima sua?</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">16, 24-28</span>
  </p>
</div>
<div class="latin hijo hijo_208" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_209" ontouchend="cambialengua(this)">
  <p>In illo témpore:</p>
  <p>
    Dixit Iesus discípulis suis: «Si quis vult post me veníre, ábneget
    semetípsum et tollat crucem suam et sequátur me. Qui enim volúerit ánimam
    suam salvam fácere, perdet eam; qui autem perdíderit ánimam suam propter me,
    invéniet eam. Quid enim prodest hómini, si mundum univérsum lucrétur, ánimæ
    vero suæ detriméntum patiátur? Aut quam dabit homo commutatiónem pro ánima
    sua?
  </p>
  <p>
    Fílius enim hóminis ventúrus est in glória Patris sui cum ángelis suis, et
    tunc reddet unicuíque secúndum opus eius. Amen dico vobis: Sunt quidam de
    hic stántibus, qui non gustábunt mortem, donec vídeant Fílium hóminis
    veniéntem in regno suo».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_210" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_211" ontouchend="cambialengua(this)">
  <h2>Tempus «per annum»<br />Sabbato hebd. XVIII</h2>
</div>
<div
  class="latin red hijo hijo_212"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_213" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Diliges Dominum Deum tuum ex toto corde tuo</p>
  <p class="Areadingfrom">
    Léctio libri Deuteronómii<span class="alindcha">6, 4-13</span>
  </p>
  <p class="Incipit-oneline">Locútus est Móyses pópulo dicens:</p>
  <p>
    «Audi, Israel: Dóminus Deus noster Dóminus unus est. Díliges Dóminum Deum
    tuum ex toto corde tuo et ex tota ánima tua et ex tota fortitúdine tua.
  </p>
  <p>
    Erúntque verba hæc, quæ ego præcípio tibi hódie, in corde tuo, et inculcábis
    ea fíliis tuis et loquéris ea sedens in domo tua et ámbulans in itínere,
    decúmbens atque consúrgens; et ligábis ea quasi signum in manu tua, erúntque
    quasi appénsum quid inter óculos tuos, scribésque ea in póstibus domus tuæ
    et in portis tuis.
  </p>
  <p>
    Cumque introdúxerit te Dóminus Deus tuus in terram, pro qua iurávit pátribus
    tuis Abraham, Isaac et Iacob, ut daret tibi, civitátes magnas et óptimas,
    quas non ædificásti, domos plenas cunctárum opum, quas non implevísti,
    cistérnas, quas non fodísti, vinéta et olivéta, quæ non plantásti, et
    coméderis et saturátus fúeris, cave diligénter, ne obliviscáris Dómini, qui
    edúxit te de terra Ægýpti, de domo servitútis: Dóminum Deum tuum timébis et
    ipsi sérvies ac per nomen illíus iurábis».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_214" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_215" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 17, 2-3a. 3bc-4. 47 et 51ab (: 2)</span>
  </p>
</div>
<div class="latin hijo hijo_216" ontouchend="cambialengua(this)">
  <span class="red">R/. </span>Díligam te, Dómine, fortitúdo mea.
</div>
<div class="latin hijo hijo_217" ontouchend="cambialengua(this)">
  Díligam te, Dómine, fortitúdo mea.<br />Dómine, firmaméntum meum et refúgium
  meum<br />et liberátor meus.
</div>
<div class="latin hijo hijo_218" ontouchend="cambialengua(this)">
  <span class="red">R/. </span>Díligam te, Dómine, fortitúdo mea.
</div>
<div class="latin hijo hijo_219" ontouchend="cambialengua(this)">
  Deus meus, adiútor meus, et sperábo in eum:<br />protéctor meus, et cornu
  salútis meæ, et suscéptor meus.<br />Laudábilem invocábo Dóminum,<br />et ab
  inimícis meis salvus ero.
</div>
<div class="latin hijo hijo_220" ontouchend="cambialengua(this)">
  <span class="red">R/. </span>Díligam te, Dómine, fortitúdo mea.
</div>
<div class="latin hijo hijo_221" ontouchend="cambialengua(this)">
  Vivat Dóminus, et benedíctus Adiútor meus,<br />et exaltétur Deus salútis
  meæ.<br />Magníficans salútes regis sui<br />et fáciens misericórdiam Christo
  suo.
</div>
<div class="latin hijo hijo_222" ontouchend="cambialengua(this)">
  <span class="red">R/. </span>Díligam te, Dómine, fortitúdo mea.
</div>
<div
  class="latin red hijo hijo_223"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_224" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Iustus in fide sua vivet</p>
  <p class="Areadingfrom">
    Léctio libri Hábacuc prophétæ<span class="alindcha">1, 12-17; 2, 1-4</span>
  </p>
  <p>
    Numquid non tu a princípio, Dómine, Deus meus, sanctus meus, qui non
    moriéris? Dómine, ad iudícium posuísti eam; petra mea, ad corripiéndum
    fundásti eam. Mundi sunt óculi tui, ne vídeas malum; et respícere ad
    iniquitátem non póteris. Quare réspicis super iníque agéntes et taces,
    devoránte ímpio iustiórem se?
  </p>
  <p>
    Fecísti hómines quasi pisces maris, quasi réptile non habens príncipem super
    se. Omnes in hamo súblevat, trahit eos in sagéna sua et cóngregat in rete
    suo; super hoc lætátur et exsúltat. Proptérea ímmolat sagénæ suæ et
    sacríficat reti suo, quia in ipsis incrassáta est pórtio eius, et cibus eius
    pinguis. Propter hoc ergo evaginábit gládium suum semper, ut interfíciat
    gentes sine misericórdia?
  </p>
  <p>
    Super custódiam meam stabo et consístam super spéculam et contemplábor, ut
    vídeam quid dicat mihi et quid respóndeat ad querélam meam.
  </p>
  <p>
    Et respóndit mihi Dóminus et dixit: «Scribe visum et explána eum super
    tábulas, ut percúrrat, qui légerit eum. Quia adhuc visus ad tempus
    constitútum, sed anhélat in finem et non mentiétur; si moram fécerit,
    exspécta illum, quia véniens véniet et non tardábit. Ecce lánguidus, in quo
    non est ánima recta; iustus autem in fide sua vivet».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_225" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_226" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 9, 8-9. 10-11. 12-13 (: 11b)</span>
  </p>
</div>
<div class="latin hijo hijo_227" ontouchend="cambialengua(this)">
  <span class="red">R/. </span>Non dereliquísti quærentes te, Dómine.
</div>
<div class="latin hijo hijo_228" ontouchend="cambialengua(this)">
  Dóminus autem in ætérnum sedébit,<br />parávit in iudícium thronum suum,<br />et
  ipse iudicábit orbem terræ in iustítia,<br />iudicábit pópulos in æquitáte.
</div>
<div class="latin hijo hijo_229" ontouchend="cambialengua(this)">
  <span class="red">R/. </span>Non dereliquísti quærentes te, Dómine.
</div>
<div class="latin hijo hijo_230" ontouchend="cambialengua(this)">
  Et erit Dóminus refúgium opprésso,<br />refúgium in opportunitátibus, in
  tribulatióne.<br />Et sperent in te qui novérunt nomen tuum,<br />quóniam non
  dereliquísti quæréntes te, Dómine.
</div>
<div class="latin hijo hijo_231" ontouchend="cambialengua(this)">
  <span class="red">R/. </span>Non dereliquísti quærentes te, Dómine.
</div>
<div class="latin hijo hijo_232" ontouchend="cambialengua(this)">
  Psállite Dómino, qui hábitat in Sion;<br />annuntiáte inter gentes stúdia
  eius.<br />Quóniam requírens sánguinem recordátus est eórum,<br />non est
  oblítus clamórem páuperum.
</div>
<div class="latin hijo hijo_233" ontouchend="cambialengua(this)">
  <span class="red">R/. </span>Non dereliquísti quærentes te, Dómine.
</div>
<div class="latin hijo hijo_234" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Cf. 2 Tim 1, 10</span>
  </p>
  <p class="PsalmAlleluiaVerse">
    Allelúia.<br />Salvátor noster Iesus Christus destrúxit mortem, et
    illuminávit vitam per Evangelium<br />Allelúia.
  </p>
</div>
<div class="latin hijo hijo_235" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Si habueritis fidem, nihil impossibile erit vobis</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">17, 14-20</span>
  </p>
</div>
<div class="latin hijo hijo_236" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_237" ontouchend="cambialengua(this)">
  <p>In illo témpore:</p>
  <p>
    Accéssit ad Iesum homo génibus provolútus ante eum et dicens: «Dómine,
    miserére fílii mei, quia lunáticus est et male pátitur; nam sæpe cadit in
    ignem et crebro in aquam. Et óbtuli eum discípulis tuis, et non potuérunt
    curáre eum».
  </p>
  <p>
    Respóndens autem Iesus ait: «O generátio incrédula et pervérsa, quoúsque ero
    vobíscum? Usquequo pátiar vos? Afférte huc illum ad me». Et increpávit eum
    Iesus, et éxiit ab eo dæmónium, et curátus est puer ex illa hora.
  </p>
  <p>
    Tunc accessérunt discípuli ad Iesum secréto et dixérunt: «Quare nos non
    potúimus eícere illum?».
  </p>
  <p>
    Ille autem dicit illis: «Propter módicam fidem vestram. Amen quippe dico
    vobis: Si habuéritis fidem sicut granum sinápis, dicétis monti huic: «Tránsi
    hinc illuc!», et transíbit, et nihil impossíbile erit vobis».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_238" ontouchend="cambialengua(this)">
  <span class="red">R/. </span>Laus tibi, Christe.
</div>
