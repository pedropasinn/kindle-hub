<div class="latin hijo hijo_1" ontouchend="cambialengua(this)">
  <h2>Sanctissimae Trinitatis</h2>
</div>
<div class="latin hijo hijo_2" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Dóminus, Dóminus Deus, misericors et clemens</p>
  <p class="Areadingfrom">
    Léctio libri Exodi<span class="alindcha">34, 4 b-6.8-9</span>
  </p>
  <p class="Incipit-oneline">In diébus illis:</p>
  <p>
    De nocte consúrgens Móyses ascéndit in montem Sínai, sicut præcéperat ei
    Dóminus, portans secum tábulas.
  </p>
  <p>
    Cumque descendísset Dóminus per nubem, stetit cum eo vocans in nómine
    Dómini. Et tránsiens coram eo clamávit: «Dóminus, Dóminus Deus, miséricors
    et clemens, pátiens et multæ miseratiónis ac verax».
  </p>
  <p>
    Festinúsque Móyses curvátus est pronus in terram et adórans ait: «Si invéni
    grátiam in conspéctu tuo, Dómine, óbsecro, ut gradiáris nobíscum; pópulus
    quidem duræ cervícis est, sed tu áuferes iniquitátes nostras atque peccáta
    nosque possidébis».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_3" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_4" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Dan 3, 52a. 53. 54. 55. 56 (: 52b)</span>
  </p>
</div>
<div class="latin hijo hijo_5" ontouchend="cambialengua(this)">
  <span class="red">R/. </span>Et laudábilis et superexaltátus in sǽcula.
</div>
<div class="latin hijo hijo_6" ontouchend="cambialengua(this)">
  Benedíctus es, Dómine, Deus patrum nostrórum.
</div>
<div class="latin hijo hijo_7" ontouchend="cambialengua(this)">
  <span class="red">R/. </span>Et laudábilis et superexaltátus in sǽcula.
</div>
<div class="latin hijo hijo_8" ontouchend="cambialengua(this)">
  Benedíctus es in templo sanctæ glóriæ tuæ.
</div>
<div class="latin hijo hijo_9" ontouchend="cambialengua(this)">
  <span class="red">R/. </span>Et laudábilis et superexaltátus in sǽcula.
</div>
<div class="latin hijo hijo_10" ontouchend="cambialengua(this)">
  Benedíctus es in throno regni tui.
</div>
<div class="latin hijo hijo_11" ontouchend="cambialengua(this)">
  <span class="red">R/. </span>Et laudábilis et superexaltátus in sǽcula.
</div>
<div class="latin hijo hijo_12" ontouchend="cambialengua(this)">
  Benedíctus es, qui intuéris abýssos sedens super chérubim.
</div>
<div class="latin hijo hijo_13" ontouchend="cambialengua(this)">
  <span class="red">R/. </span>Et laudábilis et superexaltátus in sǽcula.
</div>
<div class="latin hijo hijo_14" ontouchend="cambialengua(this)">
  Benedíctus es in firmaménto cæli.
</div>
<div class="latin hijo hijo_15" ontouchend="cambialengua(this)">
  <span class="red">R/. </span>Et laudábilis et superexaltátus in sǽcula.
</div>
<div class="latin hijo hijo_16" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">
    Gratia Iesu Christi et caritas Dei et communicatio Sancti Spiritus.
  </p>
  <p class="Areadingfrom">
    Léctio Epístolæ secúndæ beáti Pauli apóstoli ad Corínthios<span
      class="alindcha">13, 11-13</span>
  </p>
  <p class="Incipit-oneline">
    Fratres, gaudéte, perfécti estóte, exhortámini ínvicem, idem sápite, pacem
    habéte, et Deus dilectiónis et pacis erit vobíscum.
  </p>
  <p>Salutáte ínvicem in ósculo sancto.</p>
  <p>Salútant vos sancti omnes.</p>
  <p>
    Grátia Dómini Iesu Christi et cáritas Dei et communicátio Sancti Spíritus
    cum ómnibus vobis.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_17" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_18" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Cf. Ap 1, 8</span>
  </p>
  <p class="PsalmAlleluiaVerse">
    Allelúia.<br />Glória Patri, et Fílio, et Spirítui Sancto,<br />Deo qui est,
    et qui erat, et qui ventúrus est.<br />Allelúia.
  </p>
</div>
<div class="latin hijo hijo_19" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Misit Deus Filium suum ut salvetur mundus per ipsum.</p>
  <p class="Areadingfrom">
    <span class="cruzroja">✠</span>&nbsp; Léctio sancti Evangélii secúndum
    Ioánnem<span class="alindcha">3, 16-18</span>
  </p>
</div>
<div class="latin hijo hijo_20" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_21" ontouchend="cambialengua(this)">
  <p class="TheWordoftheLord4">
    Sic diléxit Deus mundum, ut Fílium suum unigénitum daret, ut omnis, qui
    credit in eum, non péreat, sed hábeat vitam ætérnam. Non enim misit Deus
    Fílium in mundum, ut iúdicet mundum, sed ut salvétur mundus per ipsum. Qui
    credit in eum, non iudicátur; qui autem non credit, iam iudicátus est, quia
    non crédidit in nomen Unigéniti Fílii Dei.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_22" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_23" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Dóminus ipse est Deus in cælo sursum et in terra deorsum, et non est alius
  </p>
  <p class="Areadingfrom">
    Léctio libri Deuteronómii<span class="alindcha">4, 32-34.39-40</span>
  </p>
  <p class="Incipit-oneline">Locútus est Móyses pópulo dicens:</p>
  <p>
    «Intérroga de diébus antíquis, qui fuérunt ante te ex die, quo creávit Deus
    hóminem super terram, et a summo cæli usque ad summum eius, si facta est
    aliquándo huiuscémodi res magna, aut umquam cógnitum est, num audívit
    pópulus vocem Dei loquéntis de médio ignis, sicut tu audísti et vixísti? Aut
    tentávit Deus, ut ingrederétur et tólleret sibi gentem de médio natiónis per
    tentatiónes, signa atque porténta, per pugnam et robústam manum extentúmque
    bráchium et terróres magnos, iuxta ómnia, quæ fecit pro vobis Dóminus Deus
    vester in Ægýpto, vidéntibus óculis tuis?
  </p>
  <p>
    Scito ergo hódie et cogitáto in corde tuo quod Dóminus ipse sit Deus in cælo
    sursum et in terra deórsum, et non sit álius. Custódi præcépta eius atque
    mandáta, quæ ego præcípio tibi hódie, ut bene sit tibi et fíliis tuis post
    te, et permáneas multo témpore super terram, quam Dóminus Deus tuus datúrus
    est tibi».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_24" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_25" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 32, 4-5. 6 y 9. 18-19. 20 et 22 (R/.: 12b)</span>
  </p>
</div>
<div class="latin hijo hijo_26" ontouchend="cambialengua(this)">
  <span class="red">R/. </span>Beátus pópulus quem elégit Dóminus in hereditátem
  sibi.
</div>
<div class="latin hijo hijo_27" ontouchend="cambialengua(this)">
  Quia rectum est verbum Dómini, et ómnia ópera eius in fide. Díligit iustítiam
  et iudícium, misericórdia Dómini plena est terra.<br />
</div>
<div class="latin hijo hijo_28" ontouchend="cambialengua(this)">
  <span class="red">R/. </span>Beátus pópulus quem elégit Dóminus in hereditátem
  sibi.
</div>
<div class="latin hijo hijo_29" ontouchend="cambialengua(this)">
  Verbo Dómini cæli facti sunt, et spíritu oris eius omnis virtus eórum. Quóniam
  ipse dixit, et facta sunt, ipse mandávit, et creáta sunt.
</div>
<div class="latin hijo hijo_30" ontouchend="cambialengua(this)">
  <span class="red">R/. </span>Beátus pópulus quem elégit Dóminus in hereditátem
  sibi.
</div>
<div class="latin hijo hijo_31" ontouchend="cambialengua(this)">
  Ecce óculi Dómini super metuéntes eum, in eos qui sperant super misericórdia
  eius, ut éruat a morte ánimas eórum, et alat eos in fame.
</div>
<div class="latin hijo hijo_32" ontouchend="cambialengua(this)">
  <span class="red">R/. </span>Beátus pópulus quem elégit Dóminus in hereditátem
  sibi.
</div>
<div class="latin hijo hijo_33" ontouchend="cambialengua(this)">
  Anima nostra sústinet Dóminum, quóniam adiútor et protéctor noster est. Fiat
  misericórdia tua, Dómine, super nos, quemádmodum sperávimus in te.
</div>
<div class="latin hijo hijo_34" ontouchend="cambialengua(this)">
  <span class="red">R/. </span>Beátus pópulus quem elégit Dóminus in hereditátem
  sibi.
</div>
<div class="latin hijo hijo_35" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">
    Accepistis Spiritum adoptionis filiorum, in quo clamamus: «Abba, Pater!»
  </p>
  <p class="Areadingfrom">
    Léctio Epístolæ béati Pauli apóstoli ad Romános<span class="alindcha">8, 14-17</span>
  </p>
  <p class="Incipit-oneline">Fratres:</p>
  <p>
    Quicúmque Spíritu Dei agúntur, hi fílii Dei sunt. Non enim accepístis
    spíritum servitútis íterum in timórem, sed accepístis Spíritum adoptiónis
    filiórum, in quo clamámus: «Abba, Pater!».Ipse Spíritus testimónium reddit
    una cum spíritu nostro, quod sumus fílii Dei. Si autem fílii, et herédes:
    herédes quidem Dei, coherédes autem Christi, si tamen compátimur, ut et
    conglorificémur.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_36" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_37" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Cf. Ap 1, 8</span>
  </p>
  <p class="PsalmAlleluiaVerse">
    Allelúia.<br />Glória Patri, et Fílio, et Spirítui Sancto,<br />Deo qui est,
    et qui erat, et qui ventúrus est.<br />Allelúia.
  </p>
</div>
<div class="latin hijo hijo_38" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">
    Baptizantes eos in nomine Patris et Filii et Spiritus Sancti.
  </p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">28, 16-20</span>
  </p>
</div>
<div class="latin hijo hijo_39" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_40" ontouchend="cambialengua(this)">
  <p class="TheWordoftheLord4">In illo témpore:</p>
  <p>
    Undecim discípuli abiérunt in Galilǽam, in montem ubi constitúerat illis
    Iesus, et vidéntes eum adoravérunt; quidam autem dubitavérunt.
  </p>
  <p>
    Et accédens Iesus locútus est eis dicens: «Data est mihi omnis potéstas in
    cælo et in terra. Eúntes ergo docéte omnes gentes, baptizántes eos in nómine
    Patris et Fílii et Spíritus Sancti, docéntes eos serváre ómnia, quæcúmque
    mandávi vobis. Et ecce ego vobíscum sum ómnibus diébus usque ad
    consummatiónem sǽculi».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_41" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_42" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Antequam terra fieret, Sapientia iam concepta erat</p>
  <p class="Areadingfrom">
    Léctio libri Proverbiórum<span class="alindcha">8, 22-31</span>
  </p>
  <p class="Incipit-oneline">Hæc lóquitur Sapiéntia Dei:</p>
  <p>
    Dóminus possédit me in inítio viárum suárum, ántequam quidquam fáceret a
    princípio; ab ætérno ordináta sum et ex antíquis, ántequam terra fíeret.
    Nondum erant abýssi, et ego iam concépta eram, necdum fontes graves aquis,
    priúsquam montes demergeréntur, ante colles ego parturiébar. Adhuc terram
    non fécerat et campos et inítium glebæ orbis terræ.
  </p>
  <p>
    Quando præparábat cælos, áderam, quando certa lege et gyro vallábat abýssos,
    quando nubes firmábat sursum, et prævaluérunt fontes abýssi, quando
    circúmdabat mari términum suum et aquis, ne transírent fines suos, quando
    iecit fundaménta terræ, cum eo eram ut ártifex: delectátio eius per síngulos
    dies, ludens coram eo omni témpore, ludens in orbe terrárum, et delíciæ meæ
    esse cum fíliis hóminum.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_43" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_44" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 8, 4-5. 6-7a. 7b-9 (R.: 2a)</span>
  </p>
</div>
<div class="latin hijo hijo_45" ontouchend="cambialengua(this)">
  <span class="red">R/. </span>Dómine, Dóminus nóster, quam admirábile est nomen
  tuum in univérsa terra!
</div>
<div class="latin hijo hijo_46" ontouchend="cambialengua(this)">
  Quando vídeo cælos tuos, ópera digitórum tuórum, lunam et stellas quæ tu
  fundásti: quid est homo, quod memor es eius? aut fílius hóminis, quóniam
  vísitas eum?
</div>
<div class="latin hijo hijo_47" ontouchend="cambialengua(this)">
  <span class="red">R/. </span>Dómine, Dóminus nóster, quam admirábile est nomen
  tuum in univérsa terra!
</div>
<div class="latin hijo hijo_48" ontouchend="cambialengua(this)">
  Minuísti eum paulo minus ab ángelis, glória et honóre coronásti eum; et
  constituísti eum super ópera mánuum tuárum. Omnia subiecísti sub pédibus eius.
</div>
<div class="latin hijo hijo_49" ontouchend="cambialengua(this)">
  <span class="red">R/. </span>Dómine, Dóminus nóster, quam admirábile est nomen
  tuum in univérsa terra!
</div>
<div class="latin hijo hijo_50" ontouchend="cambialengua(this)">
  Oves et boves univérsas, ínsuper et pécora campi, vólucres cæli et pisces
  maris, quæcúmque perámbulant sémitas maris.
</div>
<div class="latin hijo hijo_51" ontouchend="cambialengua(this)">
  <span class="red">R/. </span>Dómine, Dóminus nóster, quam admirábile est nomen
  tuum in univérsa terra!
</div>
<div class="latin hijo hijo_52" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">Ad Deum per Christum in caritate diffusa per Spiritum</p>
  <p class="Areadingfrom">
    Léctio Epístolæ béati Pauli apóstoli ad Romános<span class="alindcha">5, 1-5</span>
  </p>
  <p class="Incipit-oneline">Fratres:</p>
  <p>
    Iustificáti ex fide, pacem habémus ad Deum per Dóminum nostrum Iesum
    Christum, per quem et accéssum habémus fide in grátiam istam, in qua stamus
    et gloriámur in spe glóriæ Dei.
  </p>
  <p>
    Non solum autem, sed et gloriámur in tribulatiónibus, sciéntes quod
    tribulátio patiéntiam operátur, patiéntia autem probatiónem, probátio vero
    spem; spes autem non confúndit, quia cáritas Dei diffúsa est in córdibus
    nostris per Spíritum Sanctum, qui datus est nobis.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_53" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_54" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Cf. Ap 1, 8</span>
  </p>
  <p class="PsalmAlleluiaVerse">
    Allelúia.<br />Glória Patri, et Fílio, et Spirítui Sancto,<br />Deo qui est,
    et qui erat, et qui ventúrus est.<br />Allelúia.
  </p>
</div>
<div class="latin hijo hijo_55" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">
    Quæcumque habet Pater mea sunt; Spiritus de meo accipit et annuntiabit vobis
  </p>
  <p class="Areadingfrom">
    <span class="cruzroja">✠</span>&nbsp; Léctio sancti Evangélii secúndum
    Ioánnem<span class="alindcha">16, 12-15</span>
  </p>
</div>
<div class="latin hijo hijo_56" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_57" ontouchend="cambialengua(this)">
  <p class="TheWordoftheLord4">In illo témpore: Dixit Iesus discípulis suis:</p>
  <p>
    «Adhuc multa hábeo vobis dícere, sed non potéstis portáre modo. Cum autem
    vénerit ille, Spíritus veritátis, dedúcet vos in omnem veritátem; non enim
    loquétur a semetípso, sed quæcúmque áudiet, loquétur et, quæ ventúra sunt,
    annuntiábit vobis. Ille me clarificábit, quia de meo accípiet et annuntiábit
    vobis. Omnia, quæcúmque habet Pater, mea sunt; proptérea dixi quia de meo
    áccipit et annuntiábit vobis».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_58" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_59" ontouchend="cambialengua(this)">
  <h2>Sanctissimi Corporis et Sanguinis Christi</h2>
</div>
<div class="latin hijo hijo_60" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Dedit tibi cibum, quem ignorabas tu et patres tui</p>
  <p class="Areadingfrom">
    Léctio libri Deuteronómii<span class="alindcha">8, 2-3.14b-16a</span>
  </p>
  <p class="Incipit-oneline">Locútus est Móyses pópulo dicens:</p>
  <p>
    «Recordáberis cuncti itíneris, per quod addúxit te Dóminus Deus tuus his
    quadragínta annis per desértum, ut afflígeret te atque tentáret, et nota
    fíerent, quæ in tuo ánimo versabántur, utrum custodíres mandáta illíus an
    non. Afflíxit te penúria et dedit tibi cibum manna, quem ignorábas tu et
    patres tui, ut osténderet tibi quod non in solo pane vivat homo, sed in omni
    verbo, quod egréditur de ore Dómini.
  </p>
  <p>
    Ne obliviscáris Dómini Dei tui, qui edúxit te de terra Ægýpti, de domo
    servitútis, et ductor tuus fuit in solitúdine magna atque terríbili, in qua
    erat serpens adúrens et scórpio ac terra árida et nullæ omníno aquæ; qui
    edúxit tibi rivos de petra duríssima et cibávit te manna in solitúdine, quod
    nesciérunt patres tui, et, postquam afflíxit ac probávit te, ad extrémum
    misértus est tui».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_61" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_62" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 147, 12-13. 14-15. 19-20 (: 12a)</span>
  </p>
</div>
<div class="latin hijo hijo_63" ontouchend="cambialengua(this)">
  <span class="red">R/. </span>Lauda, Ierúsalem, Dóminum.
</div>
<div class="latin hijo hijo_64" ontouchend="cambialengua(this)">
  Lauda, Ierúsalem, Dóminum. Lauda, Ierúsalem, Dóminum; colláuda Deum tuum,
  Sion. Quóniam confortávit seras portárum tuárum, benedíxit fíliis tuis in te.
</div>
<div class="latin hijo hijo_65" ontouchend="cambialengua(this)">
  <span class="red">R/. </span>Lauda, Ierúsalem, Dóminum.
</div>
<div class="latin hijo hijo_66" ontouchend="cambialengua(this)">
  Qui ponit fines tuos pacem, et ádipe fruménti sátiat te. Qui emíttit elóquium
  suum terræ, velóciter currit verbum eius.
</div>
<div class="latin hijo hijo_67" ontouchend="cambialengua(this)">
  <span class="red">R/. </span>Lauda, Ierúsalem, Dóminum.
</div>
<div class="latin hijo hijo_68" ontouchend="cambialengua(this)">
  Qui annúntiat verbum suum Iacob, iustítias et iudícia sua Israel. Non fecit
  táliter omni natióni, et iudícia sua non manifestávit eis.
</div>
<div class="latin hijo hijo_69" ontouchend="cambialengua(this)">
  <span class="red">R/. </span>Lauda, Ierúsalem, Dóminum.
</div>
<div class="latin hijo hijo_70" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">Unus panis, unum corpus multi sumus</p>
  <p class="Areadingfrom">
    Léctio Epístolæ primæ beáti Pauli apóstoli ad Corínthios<span
      class="alindcha">10, 16-17</span>
  </p>
  <p class="Incipit-oneline">Fratres:</p>
  <p>
    Calix benedictiónis, cui benedícimus, nonne communicátio sánguinis Christi
    est? Et panis, quem frángimus, nonne communicátio córporis Christi est?
    Quóniam unus panis, unum corpus multi sumus, omnes enim de uno pane
    participámur.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_71" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_72" ontouchend="cambialengua(this)">
  <p class="ReadingGospelTitle">Sequentia</p>
  <p class="red">
    Hæc sequentia ad libitum dicitur vel integra vel forma breviore, inde a
    verbis *
    <span class="black">Ecce panis</span>.
  </p>
</div>
<div class="latin hijo hijo_73" ontouchend="cambialengua(this)">
  <p>
    Lauda, Sion, Salvatórem,<br />lauda ducem et pastórem<br />in hymnis et
    cánticis.
  </p>
</div>
<div class="latin hijo hijo_74" ontouchend="cambialengua(this)">
  <p>
    Quantum potes, tantum aude:<br />quia maior omni laude,<br />nec laudáre
    súfficis.
  </p>
</div>
<div class="latin hijo hijo_75" ontouchend="cambialengua(this)">
  <p>
    Laudis thema speciális,<br />panis vivus et vitális<br />hódie propónitur.
  </p>
</div>
<div class="latin hijo hijo_76" ontouchend="cambialengua(this)">
  <p>
    Quem, in sacræ mensa cenæ,<br />turbæ fratrum duodénæ<br />datum non
    ambígitur.
  </p>
</div>
<div class="latin hijo hijo_77" ontouchend="cambialengua(this)">
  <p>
    Sit laus plena, sit sonóra,<br />sit iucúnda, sit decóra<br />mentis
    iubilátio.
  </p>
</div>
<div class="latin hijo hijo_78" ontouchend="cambialengua(this)">
  <p>
    Dies enim sollémnis agitur,<br />in qua mensæ prima recólitur<br />huius
    institútio.
  </p>
</div>
<div class="latin hijo hijo_79" ontouchend="cambialengua(this)">
  <p>
    In hac mensa novi Regis,<br />novum Pascha novæ legis<br />Phase vetus
    términat.
  </p>
</div>
<div class="latin hijo hijo_80" ontouchend="cambialengua(this)">
  <p>
    Vetustátem nóvitas,<br />umbram fugat véritas,<br />noctem lux elíminat.
  </p>
</div>
<div class="latin hijo hijo_81" ontouchend="cambialengua(this)">
  <p>
    Quod in cena Christus gessit,<br />faciéndum hoc expréssit<br />in sui
    memóriam.
  </p>
</div>
<div class="latin hijo hijo_82" ontouchend="cambialengua(this)">
  <p>
    Docti sacris institútis,<br />panem, vinum in salútis<br />consecrámus
    hóstiam.
  </p>
</div>
<div class="latin hijo hijo_83" ontouchend="cambialengua(this)">
  <p>
    Dogma datur christiánis,<br />quod in carnem transit panis,<br />et vinum in
    sánguinem.
  </p>
</div>
<div class="latin hijo hijo_84" ontouchend="cambialengua(this)">
  <p>
    Quod non capis, quod non vides,<br />animósa firmat fides,<br />præter rerum
    órdinem.
  </p>
</div>
<div class="latin hijo hijo_85" ontouchend="cambialengua(this)">
  <p>
    Sub divérsis speciébus,<br />signis tantum, et non rebus,<br />latent res
    exímiæ.
  </p>
</div>
<div class="latin hijo hijo_86" ontouchend="cambialengua(this)">
  <p>
    Caro cibus, sanguis potus:<br />manet tamen Christus totus,<br />sub utráque
    spécie.
  </p>
</div>
<div class="latin hijo hijo_87" ontouchend="cambialengua(this)">
  <p>
    A suménte non concísus,<br />non confráctus, non divísus:<br />ínteger
    accípitur.
  </p>
</div>
<div class="latin hijo hijo_88" ontouchend="cambialengua(this)">
  <p>
    Sumit unus, sumunt mille:<br />quantum isti, tantum ille:<br />nec sumptus
    consúmitur.
  </p>
</div>
<div class="latin hijo hijo_89" ontouchend="cambialengua(this)">
  <p>
    Sumunt boni, sumunt mali:<br />sorte tamen inæquáli,<br />vitæ vel
    intéritus.
  </p>
</div>
<div class="latin hijo hijo_90" ontouchend="cambialengua(this)">
  <p>
    Mors est malis, vita bonis:<br />vide paris sumptionis<br />quam sit dispar
    éxitus.
  </p>
</div>
<div class="latin hijo hijo_91" ontouchend="cambialengua(this)">
  <p>
    Fracto demum sacraménto,<br />ne vacílles, sed meménto,<br />tantum esse sub
    fragménto,<br />quantum toto tégitur.
  </p>
</div>
<div class="latin hijo hijo_92" ontouchend="cambialengua(this)">
  <p>
    Nulla rei fit scissúra:<br />signi tantum fit fractúra:<br />qua nec status
    nec statúra<br />signáti minúitur.
  </p>
</div>
<div class="latin hijo hijo_93" ontouchend="cambialengua(this)">
  <p>
    <span class="red">*</span> Ecce panis angelórum,<br />factus cibus
    viatórum:<br />vere panis filiórum,<br />non mitténdus cánibus.
  </p>
</div>
<div class="latin hijo hijo_94" ontouchend="cambialengua(this)">
  <p>
    In figúris præsignátur,<br />cum Isaac immolátur:<br />agnus paschæ
    deputátur:<br />datur manna pátribus.
  </p>
</div>
<div class="latin hijo hijo_95" ontouchend="cambialengua(this)">
  <p>
    Bone Pastor, panis vere,<br />Iesus, nostri miserére:<br />tu nos pasce, nos
    tuére:<br />tu nos bona fac vidére<br />in terra vivéntium.
  </p>
</div>
<div class="latin hijo hijo_96" ontouchend="cambialengua(this)">
  <p>
    Tu, qui cuncta scis et vales:<br />qui nos pascis his mortáles:<br />tuos
    ibi commensáles,<br />coherédes et sodáles<br />fac sanctórum cívium.<br />Amen.
    Allelúia.
  </p>
</div>
<div class="latin hijo hijo_97" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Io 6, 51</span>
  </p>
  <p class="PsalmAlleluiaVerse">
    Allelúia.<br />Ego sum panis vivus, qui de cælo descéndi, dicit Dóminus; si
    quis manducáverit ex hoc pane vivet in ætérnum.<br />Allelúia.
  </p>
</div>
<div class="latin hijo hijo_98" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">
    Caro mea verus est cibus, et sanguis meus verus est potus
  </p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Ioánnem<span class="alindcha">6, 51-59</span>
  </p>
</div>
<div class="latin hijo hijo_99" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_100" ontouchend="cambialengua(this)">
  <p class="TheWordoftheLord4">In illo témpore: Dixit Iesus turbis Iudæórum:</p>
  <p>
    «Ego sum panis vivus, qui de cælo descéndi. Si quis manducáverit ex hoc
    pane, vivet in ætérnum; panis autem, quem ego dabo, caro mea est pro mundi
    vita».
  </p>
  <p>
    Litigábant ergo Iudǽi ad ínvicem dicéntes: «Quómodo potest hic nobis carnem
    suam dare ad manducándum?».
  </p>
  <p>
    Dixit ergo eis Iesus: «Amen, amen dico vobis: Nisi manducavéritis carnem
    Fílii hóminis et bibéritis eius sánguinem, non habétis vitam in
    vobismetípsis. Qui mandúcat meam carnem et bibit meum sánguinem, habet vitam
    ætérnam; et ego resuscitábo eum in novíssimo die. Caro enim mea verus est
    cibus, et sanguis meus verus est potus. Qui mandúcat meam carnem et bibit
    meum sánguinem, in me manet, et ego in illo. Sicut misit me vivens Pater, et
    ego vivo propter Patrem; et, qui mandúcat me, et ipse vivet propter me. Hic
    est panis, qui de cælo descéndit, non sicut manducavérunt patres et mórtui
    sunt; qui mandúcat hunc panem, vivet in ætérnum».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_101" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_102" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Hic est sanguis fœderis quod pepigit Dóminus vobiscum</p>
  <p class="Areadingfrom">
    Léctio libri Exodi<span class="alindcha">24, 3-8</span>
  </p>
  <p class="Incipit-oneline">
    In diébus illis: Venit Móyses et narrávit plebi ómnia verba Dómini atque
    iudícia; respondítque omnis pópulus una voce: «Omnia verba Dómini, quæ
    locútus est, faciémus».
  </p>
  <p>
    Scripsit autem Móyses univérsos sermónes Dómini; et mane consúrgens
    ædificávit altáre ad radíces montis et duódecim lápides per duódecim tribus
    Israel. Misítque iuvénes de fíliis Israel, et obtulérunt holocáusta;
    immolaverúntque víctimas pacíficas Dómino vítulos. Tulit ítaque Móyses
    dimídiam partem sánguinis et misit in cratéras; partem autem resíduam
    respérsit super altáre».
  </p>
  <p>
    Assuménsque volúmen foéderis legit, audiénte pópulo, qui dixérunt: «Omnia,
    quæ locútus est Dóminus, faciémus et érimus obœdiéntes». Ille vero sumptum
    sánguinem respérsit in pópulum et ait: «Hic est sanguis foéderis, quod
    pépigit Dóminus vobíscum super cunctis sermónibus his».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_103" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_104" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 115,12-13.15 y 16bc. 17-18 (R/.:13)</span>
  </p>
</div>
<div class="latin hijo hijo_105" ontouchend="cambialengua(this)">
  <span class="red">R/. </span>Cálicem salutáris accípiam, et nomen Dómini
  invocábo.<br /><span class="red">vel </span>
  Allelúia.
</div>
<div class="latin hijo hijo_106" ontouchend="cambialengua(this)">
  Quid retríbuam Dómino pro ómnibus quæ retríbuit mihi? Cálicem salutáris
  accípiam, et nomen Dómini invocábo.
</div>
<div class="latin hijo hijo_107" ontouchend="cambialengua(this)">
  <span class="red">R/. </span>Cálicem salutáris accípiam, et nomen Dómini
  invocábo.<br /><span class="red">vel </span>
  Allelúia.
</div>
<div class="latin hijo hijo_108" ontouchend="cambialengua(this)">
  Pretiósa in conspéctu Dómini mors sanctórum eius. Ego servus tuus et fílius
  ancíllæ tuæ. Dirupísti víncula mea.
</div>
<div class="latin hijo hijo_109" ontouchend="cambialengua(this)">
  <span class="red">R/. </span>Cálicem salutáris accípiam, et nomen Dómini
  invocábo.<br /><span class="red">vel </span>
  Allelúia.
</div>
<div class="latin hijo hijo_110" ontouchend="cambialengua(this)">
  Tibi sacrificábo hóstiam laudis, et nomen Dómini invocábo. Vota mea Dómino
  reddam coram omni pópulo eius.
</div>
<div class="latin hijo hijo_111" ontouchend="cambialengua(this)">
  <span class="red">R/. </span>Cálicem salutáris accípiam, et nomen Dómini
  invocábo.<br /><span class="red">vel </span>
  Allelúia.
</div>
<div class="latin hijo hijo_112" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">Sanguis Christi emundabit conscientiam nostram</p>
  <p class="Areadingfrom">
    Léctio Epístolæ ad Hebrǽos<span class="alindcha">9, 11-15</span>
  </p>
  <p class="Incipit-oneline">Fratres:</p>
  <p>
    Christus cum advénit póntifex futurórum bonórum, per ámplius et perféctius
    tabernáculum, non manufáctum, id est non huius creatiónis, neque per
    sánguinem hircórum et vitulórum sed per próprium sánguinem introívit semel
    in Sancta, ætérna redemptióne invénta.
  </p>
  <p>
    Si enim sanguis hircórum et taurórum et cinis vítulæ aspérsus inquinátos
    sanctíficat ad emundatiónem carnis, quanto magis sanguis Christi, qui per
    Spíritum ætérnum semetípsum óbtulit immaculátum Deo, emundábit consciéntiam
    nostram ab opéribus mórtuis ad serviéndum Deo vivénti.
  </p>
  <p>
    Et ídeo novi testaménti mediátor est, ut, morte intercedénte in redemptiónem
    eárum prævaricatiónum, quæ erant sub prióre testaménto, repromissiónem
    accípiant, qui vocáti sunt ætérnæ hereditátis.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_113" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_114" ontouchend="cambialengua(this)">
  <p class="ReadingGospelTitle">Sequentia</p>
  <p class="red">
    Hæc sequentia ad libitum dicitur vel integra vel forma breviore, inde a
    verbis *
    <span class="black">Ecce panis</span>.
  </p>
</div>
<div class="latin hijo hijo_115" ontouchend="cambialengua(this)">
  <p>
    Lauda, Sion, Salvatórem,<br />lauda ducem et pastórem<br />in hymnis et
    cánticis.
  </p>
</div>
<div class="latin hijo hijo_116" ontouchend="cambialengua(this)">
  <p>
    Quantum potes, tantum aude:<br />quia maior omni laude,<br />nec laudáre
    súfficis.
  </p>
</div>
<div class="latin hijo hijo_117" ontouchend="cambialengua(this)">
  <p>
    Laudis thema speciális,<br />panis vivus et vitális<br />hódie propónitur.
  </p>
</div>
<div class="latin hijo hijo_118" ontouchend="cambialengua(this)">
  <p>
    Quem, in sacræ mensa cenæ,<br />turbæ fratrum duodénæ<br />datum non
    ambígitur.
  </p>
</div>
<div class="latin hijo hijo_119" ontouchend="cambialengua(this)">
  <p>
    Sit laus plena, sit sonóra,<br />sit iucúnda, sit decóra<br />mentis
    iubilátio.
  </p>
</div>
<div class="latin hijo hijo_120" ontouchend="cambialengua(this)">
  <p>
    Dies enim sollémnis agitur,<br />in qua mensæ prima recólitur<br />huius
    institútio.
  </p>
</div>
<div class="latin hijo hijo_121" ontouchend="cambialengua(this)">
  <p>
    In hac mensa novi Regis,<br />novum Pascha novæ legis<br />Phase vetus
    términat.
  </p>
</div>
<div class="latin hijo hijo_122" ontouchend="cambialengua(this)">
  <p>
    Vetustátem nóvitas,<br />umbram fugat véritas,<br />noctem lux elíminat.
  </p>
</div>
<div class="latin hijo hijo_123" ontouchend="cambialengua(this)">
  <p>
    Quod in cena Christus gessit,<br />faciéndum hoc expréssit<br />in sui
    memóriam.
  </p>
</div>
<div class="latin hijo hijo_124" ontouchend="cambialengua(this)">
  <p>
    Docti sacris institútis,<br />panem, vinum in salútis<br />consecrámus
    hóstiam.
  </p>
</div>
<div class="latin hijo hijo_125" ontouchend="cambialengua(this)">
  <p>
    Dogma datur christiánis,<br />quod in carnem transit panis,<br />et vinum in
    sánguinem.
  </p>
</div>
<div class="latin hijo hijo_126" ontouchend="cambialengua(this)">
  <p>
    Quod non capis, quod non vides,<br />animósa firmat fides,<br />præter rerum
    órdinem.
  </p>
</div>
<div class="latin hijo hijo_127" ontouchend="cambialengua(this)">
  <p>
    Sub divérsis speciébus,<br />signis tantum, et non rebus,<br />latent res
    exímiæ.
  </p>
</div>
<div class="latin hijo hijo_128" ontouchend="cambialengua(this)">
  <p>
    Caro cibus, sanguis potus:<br />manet tamen Christus totus,<br />sub utráque
    spécie.
  </p>
</div>
<div class="latin hijo hijo_129" ontouchend="cambialengua(this)">
  <p>
    A suménte non concísus,<br />non confráctus, non divísus:<br />ínteger
    accípitur.
  </p>
</div>
<div class="latin hijo hijo_130" ontouchend="cambialengua(this)">
  <p>
    Sumit unus, sumunt mille:<br />quantum isti, tantum ille:<br />nec sumptus
    consúmitur.
  </p>
</div>
<div class="latin hijo hijo_131" ontouchend="cambialengua(this)">
  <p>
    Sumunt boni, sumunt mali:<br />sorte tamen inæquáli,<br />vitæ vel
    intéritus.
  </p>
</div>
<div class="latin hijo hijo_132" ontouchend="cambialengua(this)">
  <p>
    Mors est malis, vita bonis:<br />vide paris sumptionis<br />quam sit dispar
    éxitus.
  </p>
</div>
<div class="latin hijo hijo_133" ontouchend="cambialengua(this)">
  <p>
    Fracto demum sacraménto,<br />ne vacílles, sed meménto,<br />tantum esse sub
    fragménto,<br />quantum toto tégitur.
  </p>
</div>
<div class="latin hijo hijo_134" ontouchend="cambialengua(this)">
  <p>
    Nulla rei fit scissúra:<br />signi tantum fit fractúra:<br />qua nec status
    nec statúra<br />signáti minúitur.
  </p>
</div>
<div class="latin hijo hijo_135" ontouchend="cambialengua(this)">
  <p>
    <span class="red">*</span> Ecce panis angelórum,<br />factus cibus
    viatórum:<br />vere panis filiórum,<br />non mitténdus cánibus.
  </p>
</div>
<div class="latin hijo hijo_136" ontouchend="cambialengua(this)">
  <p>
    In figúris præsignátur,<br />cum Isaac immolátur:<br />agnus paschæ
    deputátur:<br />datur manna pátribus.
  </p>
</div>
<div class="latin hijo hijo_137" ontouchend="cambialengua(this)">
  <p>
    Bone Pastor, panis vere,<br />Iesus, nostri miserére:<br />tu nos pasce, nos
    tuére:<br />tu nos bona fac vidére<br />in terra vivéntium.
  </p>
</div>
<div class="latin hijo hijo_138" ontouchend="cambialengua(this)">
  <p>
    Tu, qui cuncta scis et vales:<br />qui nos pascis his mortáles:<br />tuos
    ibi commensáles,<br />coherédes et sodáles<br />fac sanctórum cívium.<br />Amen.
    Allelúia.
  </p>
</div>
<div class="latin hijo hijo_139" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Io 6, 51</span>
  </p>
  <p class="PsalmAlleluiaVerse">
    Allelúia.<br />Ego sum panis vivus, qui de cælo descéndi, dicit Dóminus; si
    quis manducáverit ex hoc pane vivet in ætérnum.<br />Allelúia.
  </p>
</div>
<div class="latin hijo hijo_140" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Hoc est corpus meum. Hic est sanguis meus</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Marcum<span class="alindcha">14, 12-16. 22-26</span>
  </p>
</div>
<div class="latin hijo hijo_141" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_142" ontouchend="cambialengua(this)">
  <p class="TheWordoftheLord4">
    Primo die Azymórum, quando Pascha immolábant, dicunt Iesu discípuli eius:
    «Quo vis eámus et parémus, ut mandúces Pascha?».
  </p>
  <p>
    Et mittit duos ex discípulis suis et dicit eis: «Ite in civitátem, et
    occúrret vobis homo lagoénam aquæ báiulans; sequímini eum et, quocúmque
    introíerit, dícite dómino domus: "Magíster dicit: Ubi est reféctio mea, ubi
    Pascha cum discípulis meis mandúcem?". Et ipse vobis demonstrábit cenáculum
    grande stratum parátum; et illic paráte nobis». Et abiérunt discípuli et
    venérunt in civitátem et invenérunt, sicut díxerat illis, et paravérunt
    Pascha.
  </p>
  <p>
    Et manducántibus illis, accépit panem et benedícens fregit et dedit eis et
    ait: «Súmite: hoc est corpus meum». Et accépto cálice, grátias agens dedit
    eis; et bibérunt ex illo omnes. Et ait illis: «Hic est sanguis meus novi
    testaménti, qui pro multis effúnditur. Amen dico vobis: Iam non bibam de
    genímine vitis usque in diem illum, cum illud bibam novum in regno Dei».
  </p>
  <p>Et hymno dicto, exiérunt in montem Olivárum.</p>
  <p class="TheWordoftheLord">Verbum Dómini.</p>
</div>
<div class="latin hijo hijo_143" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_144" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Panem et vinum obtulit</p>
  <p class="Areadingfrom">
    Léctio libri Génesis<span class="alindcha">14, 18-20</span>
  </p>
  <p class="Incipit-oneline">In diébus illis:</p>
  <p>
    Melchísedech rex Salem próferens panem et vinum —?erat enim sacérdos Dei
    altíssimi —?benedíxit Abram et ait: «Benedíctus Abram a Deo excélso, qui
    creávit cælum et terram et benedíctus Deus excélsus, qui trádidit hostes
    tuos in manus tuas». Et dedit ei décimas ex ómnibus.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_145" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_146" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 109, 1. 2. 3. 4 (: 4b)</span>
  </p>
</div>
<div class="latin hijo hijo_147" ontouchend="cambialengua(this)">
  <span class="red">R/. </span>Tu es sacérdos in ætérnum, secúndum órdinem
  Melchísedech.
</div>
<div class="latin hijo hijo_148" ontouchend="cambialengua(this)">
  Díxit Dóminus Dómino meo: «Sede a dextris meis,<br />donec ponam inimícos tuos
  scabéllum pedum tuórum».
</div>
<div class="latin hijo hijo_149" ontouchend="cambialengua(this)">
  <span class="red">R/. </span>Tu es sacérdos in ætérnum, secúndum órdinem
  Melchísedech.
</div>
<div class="latin hijo hijo_150" ontouchend="cambialengua(this)">
  Virgam poténtiæ tuæ emíttet Dóminus ex Sion:<br />domináre in médio inimicórum
  tuórum.
</div>
<div class="latin hijo hijo_151" ontouchend="cambialengua(this)">
  <span class="red">R/. </span>Tu es sacérdos in ætérnum, secúndum órdinem
  Melchísedech.
</div>
<div class="latin hijo hijo_152" ontouchend="cambialengua(this)">
  Tecum principátus in die virtútis tuæ,<br />in splendóribus sanctis,<br />ex
  útero matutíni velut rorem génui te.
</div>
<div class="latin hijo hijo_153" ontouchend="cambialengua(this)">
  <span class="red">R/. </span>Tu es sacérdos in ætérnum, secúndum órdinem
  Melchísedech.
</div>
<div class="latin hijo hijo_154" ontouchend="cambialengua(this)">
  Iurávit Dóminus et non pænitébit eum:<br />«Tu es sacérdos in ætérnum secúndum
  órdinem Melchísedech».
</div>
<div class="latin hijo hijo_155" ontouchend="cambialengua(this)">
  <span class="red">R/. </span>Tu es sacérdos in ætérnum, secúndum órdinem
  Melchísedech.
</div>
<div class="latin hijo hijo_156" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">
    Quotiescumque manducabitis et bibetis, mortem Domini annuntiatis
  </p>
  <p class="Areadingfrom">
    Léctio Epístolæ primæ beáti Pauli apóstoli ad Corínthios<span
      class="alindcha">11, 23-26</span>
  </p>
  <p class="Incipit-oneline">Fratres:</p>
  <p>
    Ego accépi a Dómino, quod et trádidi vobis, quóniam Dóminus Iesus, in qua
    nocte tradebátur, accépit panem et grátias agens fregit et dixit: «Hoc est
    corpus meum, quod pro vobis est; hoc fácite in meam commemoratiónem»;
    simíliter et cálicem, postquam cenátum est, dicens: «Hic calix novum
    testaméntum est in meo sánguine; hoc fácite, quotiescúmque bibétis, in meam
    commemoratiónem». Quotiescúmque enim manducábitis panem hunc et cálicem
    bibétis, mortem Dómini annuntiátis, donec véniat.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_157" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_158" ontouchend="cambialengua(this)">
  <p class="ReadingGospelTitle">Sequentia</p>
  <p class="red">
    Hæc sequentia ad libitum dicitur vel integra vel forma breviore, inde a
    verbis *
    <span class="black">Ecce panis</span>.
  </p>
</div>
<div class="latin hijo hijo_159" ontouchend="cambialengua(this)">
  <p>
    Lauda, Sion, Salvatórem,<br />lauda ducem et pastórem<br />in hymnis et
    cánticis.
  </p>
</div>
<div class="latin hijo hijo_160" ontouchend="cambialengua(this)">
  <p>
    Quantum potes, tantum aude:<br />quia maior omni laude,<br />nec laudáre
    súfficis.
  </p>
</div>
<div class="latin hijo hijo_161" ontouchend="cambialengua(this)">
  <p>
    Laudis thema speciális,<br />panis vivus et vitális<br />hódie propónitur.
  </p>
</div>
<div class="latin hijo hijo_162" ontouchend="cambialengua(this)">
  <p>
    Quem, in sacræ mensa cenæ,<br />turbæ fratrum duodénæ<br />datum non
    ambígitur.
  </p>
</div>
<div class="latin hijo hijo_163" ontouchend="cambialengua(this)">
  <p>
    Sit laus plena, sit sonóra,<br />sit iucúnda, sit decóra<br />mentis
    iubilátio.
  </p>
</div>
<div class="latin hijo hijo_164" ontouchend="cambialengua(this)">
  <p>
    Dies enim sollémnis agitur,<br />in qua mensæ prima recólitur<br />huius
    institútio.
  </p>
</div>
<div class="latin hijo hijo_165" ontouchend="cambialengua(this)">
  <p>
    In hac mensa novi Regis,<br />novum Pascha novæ legis<br />Phase vetus
    términat.
  </p>
</div>
<div class="latin hijo hijo_166" ontouchend="cambialengua(this)">
  <p>
    Vetustátem nóvitas,<br />umbram fugat véritas,<br />noctem lux elíminat.
  </p>
</div>
<div class="latin hijo hijo_167" ontouchend="cambialengua(this)">
  <p>
    Quod in cena Christus gessit,<br />faciéndum hoc expréssit<br />in sui
    memóriam.
  </p>
</div>
<div class="latin hijo hijo_168" ontouchend="cambialengua(this)">
  <p>
    Docti sacris institútis,<br />panem, vinum in salútis<br />consecrámus
    hóstiam.
  </p>
</div>
<div class="latin hijo hijo_169" ontouchend="cambialengua(this)">
  <p>
    Dogma datur christiánis,<br />quod in carnem transit panis,<br />et vinum in
    sánguinem.
  </p>
</div>
<div class="latin hijo hijo_170" ontouchend="cambialengua(this)">
  <p>
    Quod non capis, quod non vides,<br />animósa firmat fides,<br />præter rerum
    órdinem.
  </p>
</div>
<div class="latin hijo hijo_171" ontouchend="cambialengua(this)">
  <p>
    Sub divérsis speciébus,<br />signis tantum, et non rebus,<br />latent res
    exímiæ.
  </p>
</div>
<div class="latin hijo hijo_172" ontouchend="cambialengua(this)">
  <p>
    Caro cibus, sanguis potus:<br />manet tamen Christus totus,<br />sub utráque
    spécie.
  </p>
</div>
<div class="latin hijo hijo_173" ontouchend="cambialengua(this)">
  <p>
    A suménte non concísus,<br />non confráctus, non divísus:<br />ínteger
    accípitur.
  </p>
</div>
<div class="latin hijo hijo_174" ontouchend="cambialengua(this)">
  <p>
    Sumit unus, sumunt mille:<br />quantum isti, tantum ille:<br />nec sumptus
    consúmitur.
  </p>
</div>
<div class="latin hijo hijo_175" ontouchend="cambialengua(this)">
  <p>
    Sumunt boni, sumunt mali:<br />sorte tamen inæquáli,<br />vitæ vel
    intéritus.
  </p>
</div>
<div class="latin hijo hijo_176" ontouchend="cambialengua(this)">
  <p>
    Mors est malis, vita bonis:<br />vide paris sumptionis<br />quam sit dispar
    éxitus.
  </p>
</div>
<div class="latin hijo hijo_177" ontouchend="cambialengua(this)">
  <p>
    Fracto demum sacraménto,<br />ne vacílles, sed meménto,<br />tantum esse sub
    fragménto,<br />quantum toto tégitur.
  </p>
</div>
<div class="latin hijo hijo_178" ontouchend="cambialengua(this)">
  <p>
    Nulla rei fit scissúra:<br />signi tantum fit fractúra:<br />qua nec status
    nec statúra<br />signáti minúitur.
  </p>
</div>
<div class="latin hijo hijo_179" ontouchend="cambialengua(this)">
  <p>
    <span class="red">*</span> Ecce panis angelórum,<br />factus cibus
    viatórum:<br />vere panis filiórum,<br />non mitténdus cánibus.
  </p>
</div>
<div class="latin hijo hijo_180" ontouchend="cambialengua(this)">
  <p>
    In figúris præsignátur,<br />cum Isaac immolátur:<br />agnus paschæ
    deputátur:<br />datur manna pátribus.
  </p>
</div>
<div class="latin hijo hijo_181" ontouchend="cambialengua(this)">
  <p>
    Bone Pastor, panis vere,<br />Iesus, nostri miserére:<br />tu nos pasce, nos
    tuére:<br />tu nos bona fac vidére<br />in terra vivéntium.
  </p>
</div>
<div class="latin hijo hijo_182" ontouchend="cambialengua(this)">
  <p>
    Tu, qui cuncta scis et vales:<br />qui nos pascis his mortáles:<br />tuos
    ibi commensáles,<br />coherédes et sodáles<br />fac sanctórum cívium.<br />Amen.
    Allelúia.
  </p>
</div>
<div class="latin hijo hijo_183" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Io 6, 51</span>
  </p>
  <p class="PsalmAlleluiaVerse">
    Allelúia.<br />Ego sum panis vivus, qui de cælo descéndi, dicit Dóminus;<br />si
    quis manducáverit ex hoc pane, vivet in ætérnum.<br />Allelúia.
  </p>
</div>
<div class="latin hijo hijo_184" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Manducaverunt et saturati sunt omnes.</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">9, 11-17</span>
  </p>
</div>
<div class="latin hijo hijo_185" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_186" ontouchend="cambialengua(this)">
  <p class="TheWordoftheLord4">In illo témpore:</p>
  <p>
    Loquebátur Iesus turbis de regno Dei et eos, qui cura indigébant, sanábat.
    Dies autem coéperat declináre; et accedéntes Duódecim dixérunt illi:
    «Dimítte turbam, ut eúntes in castélla villásque, quæ circa sunt, divértant
    et invéniant escas, quia hic in loco desérto sumus». Ait autem ad illos:
    «Vos date illis manducáre». At illi dixérunt: «Non sunt nobis plus quam
    quinque panes et duo pisces, nisi forte nos eámus et emámus in omnem hanc
    turbam escas».
  </p>
  <p>
    Erant enim fere viri quinque mília. Ait autem ad discípulos suos: «Fácite
    illos discúmbere per convívia ad quinquagénos». Et ita fecérunt et
    discúmbere fecérunt omnes.
  </p>
  <p>
    Accéptis autem quinque pánibus et duóbus píscibus, respéxit in cælum et
    benedíxit illis et fregit et dabat discípulis suis, ut pónerent ante turbam.
    Et manducavérunt et saturáti sunt omnes; et sublátum est, quod supérfuit
    illis, fragmentórum cóphini duódecim.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_187" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_188" ontouchend="cambialengua(this)">
  <h2>Sacratissimi Cordis Iesu</h2>
</div>
<div class="latin hijo hijo_189" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Dilexit vos Dóminus et elegit vos</p>
  <p class="Areadingfrom">
    Léctio libri Deuteronómii<span class="alindcha">7, 6-11</span>
  </p>
  <p class="Incipit-oneline">Locútus est Móyses pópulo dicens:</p>
  <p>
    «Pópulus sanctus es Dómino Deo tuo. Te elégit Dóminus Deus tuus, ut sis ei
    pópulus peculiáris de cunctis pópulis, qui sunt super terram.
  </p>
  <p>
    Non quia cunctas gentes número vincebátis, vobis iunctus est Dóminus et
    elégit vos, cum ómnibus sitis pópulis paucióres, sed quia diléxit vos
    Dóminus et custodívit iuraméntum, quod iurávit pátribus vestris, edúxit vos
    in manu forti et redémit te de domo servitútis, de manu pharaónis regis
    Ægýpti.
  </p>
  <p>
    Et scies quia Dóminus Deus tuus ipse est Deus, Deus fidélis, custódiens
    pactum et misericórdiam diligéntibus se et his, qui custódiunt mandáta eius,
    in mille generatiónes et reddens odiéntibus se prótinus, ita ut dispérdat
    eos et ultra non dífferat, prótinus eis restítuens, quod meréntur.
  </p>
  <p>
    Custódi ergo mandáta et præcépta atque iudícia, quæ ego mando tibi hódie, ut
    fácias».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_190" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_191" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 102, 1-2. 3-4. 6-7. 8 et 10 (: cf. 17)</span>
  </p>
</div>
<div class="latin hijo hijo_192" ontouchend="cambialengua(this)">
  <span class="red">R/. </span>Misericórdia Dómini ab ætérno super timéntes eum.
</div>
<div class="latin hijo hijo_193" ontouchend="cambialengua(this)">
  Bénedic, ánima mea, Dómino; et ómnia quæ intra me sunt, nómini sancto eius.
  Bénedic, ánima mea, Dómino, et noli oblivísci omnes retributiónes eius.
</div>
<div class="latin hijo hijo_194" ontouchend="cambialengua(this)">
  <span class="red">R/. </span>Misericórdia Dómini ab ætérno super timéntes eum.
</div>
<div class="latin hijo hijo_195" ontouchend="cambialengua(this)">
  Qui propitiátur ómnibus iniquitátibus tuis, qui sanat omnes infirmitátes tuas;
  qui rédimit de intéritu vitam tuam, qui corónat te in misericórdia et
  miseratiónibus.
</div>
<div class="latin hijo hijo_196" ontouchend="cambialengua(this)">
  <span class="red">R/. </span>Misericórdia Dómini ab ætérno super timéntes eum.
</div>
<div class="latin hijo hijo_197" ontouchend="cambialengua(this)">
  Fáciens iustítias Dóminus, et iudícium ómnibus iniúriam patiéntibus. Notas
  fecit vias suas Móysi, fíliis Israel adinventiónes suas.
</div>
<div class="latin hijo hijo_198" ontouchend="cambialengua(this)">
  <span class="red">R/. </span>Misericórdia Dómini ab ætérno super timéntes eum.
</div>
<div class="latin hijo hijo_199" ontouchend="cambialengua(this)">
  Miserátor et miséricors Dóminus, longánimis et multæ misericórdiæ. Non
  secúndum peccáta nostra fecit nobis, neque secúndum iniquitátes nostras
  retríbuit nobis.
</div>
<div class="latin hijo hijo_200" ontouchend="cambialengua(this)">
  <span class="red">R/. </span>Misericórdia Dómini ab ætérno super timéntes eum.
</div>
<div class="latin hijo hijo_201" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">Dilexit nos Deus</p>
  <p class="Areadingfrom">
    Léctio Epístolæ primæ beáti Ioánnis apóstoli<span class="alindcha">4, 7-16</span>
  </p>
  <p class="Incipit-oneline">
    Caríssimi, diligámus ínvicem, quóniam cáritas ex Deo est; et omnis, qui
    díligit, ex Deo natus est et cognóscit Deum. Qui non díligit, non cognóvit
    Deum, quóniam Deus cáritas est.
  </p>
  <p>
    In hoc appáruit cáritas Dei in nobis, quóniam Fílium suum unigénitum misit
    Deus in mundum, ut vivámus per eum. In hoc est cáritas, non quasi nos
    dilexérimus Deum, sed quóniam ipse diléxit nos et misit Fílium suum
    propitiatiónem pro peccátis nostris.
  </p>
  <p>
    Caríssimi, si sic Deus diléxit nos, et nos debémus altérutrum dilígere. Deum
    nemo vidit umquam; si diligámus ínvicem, Deus in nobis manet, et cáritas
    eius in nobis consummáta est.
  </p>
  <p>
    In hoc cognóscimus quóniam in ipso manémus, et ipse in nobis, quóniam de
    Spíritu suo dedit nobis. Et nos vídimus et testificámur quóniam Pater misit
    Fílium salvatórem mundi.
  </p>
  <p>
    Quisque conféssus fúerit: «Iesus est Fílius Dei», Deus in ipso manet, et
    ipse in Deo. Et nos, qui credídimus, nóvimus caritátem, quam habet Deus in
    nobis. Deus cáritas est; et, qui manet in caritáte, in Deo manet, et Deus in
    eo manet.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_202" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_203" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Mt 11, 29ab</span>
  </p>
  <p class="PsalmAlleluiaVerse">
    Allelúia.<br />Tóllite iugum meum super vos, et díscite a me, quia mitis sum
    et húmilis corde,<br />Allelúia.
  </p>
</div>
<div class="latin hijo hijo_204" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Mitis sum et humilis corde.</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">11, 25-30</span>
  </p>
</div>
<div class="latin hijo hijo_205" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_206" ontouchend="cambialengua(this)">
  <p class="TheWordoftheLord4">In illo témpore respóndens Iesus dixit:</p>
  <p>
    «Confíteor tibi, Pater, Dómine cæli et terræ, quia abscondísti hæc a
    sapiéntibus et prudéntibus et revelásti ea párvulis. Ita, Pater, quóniam sic
    fuit plácitum ante te. Omnia mihi trádita sunt a Patre meo; et nemo novit
    Fílium nisi Pater, neque Patrem quis novit nisi Fílius et cui volúerit
    Fílius reveláre.
  </p>
  <p>
    Veníte ad me, omnes, qui laborátis et oneráti estis, et ego refíciam vos.
    Tóllite iugum meum super vos et díscite a me, quia mitis sum et húmilis
    corde, et inveniétis réquiem animábus vestris. Iugum enim meum suáve, et
    onus meum leve est».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_207" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_208" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Convertitur in me cor meum</p>
  <p class="Areadingfrom">
    Léctio libri Osée prophétæ<span class="alindcha">11, 1. 3-4. 8c-9</span>
  </p>
  <p class="Incipit-oneline">Hæc dicit Dóminus:</p>
  <p>
    «Cum puer esset Israel, diléxi eum et ex Ægýpto vocávi fílium meum. Et ego
    dirigébam gressus Ephraim, portábam eos in bráchiis meis, et nesciérunt quod
    curárem eos. In funículis humanitátis trahébam eos, in vínculis caritátis;
    et fui eis, quasi qui élevant infántem ad maxíllas suas, et declinávi ad
    eum, ut vescerétur.
  </p>
  <p>
    Convértitur in me cor meum, simul exardéscit miserátio mea. Non fáciam
    furórem iræ meæ, non convértar, ut dispérdam Ephraim, quóniam Deus ego et
    non homo, in médio tui Sanctus et non véniam in terróre».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_209" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_210" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Is 12, 2-3. 4bcd. 5-6 (: 3)</span>
  </p>
</div>
<div class="latin hijo hijo_211" ontouchend="cambialengua(this)">
  <span class="red">R/. </span>Hauriétis aquas in gáudio de fóntibus salútis.
</div>
<div class="latin hijo hijo_212" ontouchend="cambialengua(this)">
  «Ecce Deus salútis meæ;<br />fiduciáliter agam et non timébo,<br />quia
  fortitúdo mea et laus mea Dóminus,<br />et factus est mihi in salútem».<br />Et
  hauriétis aquas in gáudio de fóntibus salútis.
</div>
<div class="latin hijo hijo_213" ontouchend="cambialengua(this)">
  <span class="red">R/. </span>Hauriétis aquas in gáudio de fóntibus salútis.
</div>
<div class="latin hijo hijo_214" ontouchend="cambialengua(this)">
  «Confitémini Dómino et invocáte nomen eius,<br />notas fácite in pópulis
  adinventiónes eius;<br />mementóte quóniam excélsum est nomen eius.
</div>
<div class="latin hijo hijo_215" ontouchend="cambialengua(this)">
  <span class="red">R/. </span>Hauriétis aquas in gáudio de fóntibus salútis.
</div>
<div class="latin hijo hijo_216" ontouchend="cambialengua(this)">
  Cantáte Dómino, quóniam magnífice fecit;<br />notum sit hoc in univérsa
  terra.<br />Exsúlta et lauda, quæ hábitas in Sion,<br />quia magnus in médio
  tui Sanctus Israel».
</div>
<div class="latin hijo hijo_217" ontouchend="cambialengua(this)">
  <span class="red">R/. </span>Hauriétis aquas in gáudio de fóntibus salútis.
</div>
<div class="latin hijo hijo_218" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">Scire supereminentem scientiæ caritatem Christi.</p>
  <p class="Areadingfrom">
    Léctio Epístolæ béati Pauli apóstoli ad Ephésios<span class="alindcha">3, 8-12. 14-19</span>
  </p>
  <p class="Incipit-oneline">Fratres:</p>
  <p>
    Mihi ómnium sanctórum mínimo data est grátia hæc: géntibus evangelizáre
    investigábiles divítias Christi et illumináre omnes, quæ sit dispensátio
    mystérii abscónditi a sǽculis in Deo, qui ómnia creávit, ut innotéscat nunc
    principátibus et potestátibus in cæléstibus per Ecclésiam multifórmis
    sapiéntia Dei, secúndum propósitum sæculórum, quod fecit in Christo Iesu
    Dómino nostro, in quo habémus fidúciam et accéssum in confidéntia per fidem
    eius.
  </p>
  <p>
    Huius rei grátia flecto génua mea ad Patrem, ex quo omnis patérnitas in
    cælis et in terra nominátur, ut det vobis secúndum divítias glóriæ suæ
    virtúte corroborári per Spíritum eius in interiórem hóminem, habitáre
    Christum per fidem in córdibus vestris, in caritáte radicáti et fundáti, ut
    valeátis comprehéndere cum ómnibus sanctis quæ sit latitúdo et longitúdo et
    sublímitas et profúndum, scire étiam supereminéntem sciéntiæ caritátem
    Christi, ut impleámini in omnem plenitúdinem Dei.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_219" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_220" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Mt 11, 29ab</span>
  </p>
  <p class="PsalmAlleluiaVerse">
    Allelúia.<br />Tóllite iugum meum super vos, dicit Dóminus,<br />et díscite
    a me, quia mitis sum et húmilis corde.<br />Allelúia.
  </p>
</div>
<div class="latin hijo hijo_221"><span class="red">Vel:</span></div>
<div class="latin hijo hijo_222" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">1 Io 4, 10b</span>
  </p>
  <p class="PsalmAlleluiaVerse">
    Allelúia.<br />Deus diléxit nos, et misit Fílium suum<br />propitiatiónem
    pro peccátis nostris.<br />Allelúia.
  </p>
</div>
<div class="latin hijo hijo_223" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Latus eius aperuit, et exivit sanguis et aqua</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Ioánnem<span class="alindcha">19, 31-37</span>
  </p>
</div>
<div class="latin hijo hijo_224" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_225" ontouchend="cambialengua(this)">
  <p class="TheWordoftheLord4">
    Iudæi, quóniam Parascéve erat, ut non remanérent in cruce córpora sábbato,
    erat enim magnus dies illíus sábbati, rogavérunt Pilátum, ut frangeréntur
    eórum crura, et tolleréntur.
  </p>
  <p>
    Venérunt ergo mílites et primi quidem fregérunt crura et alteríus, qui
    crucifíxus est cum eo; ad Iesum autem cum veníssent, ut vidérunt eum iam
    mórtuum, non fregérunt eius crura, sed unus mílitum láncea latus eius
    apéruit, et contínuo exívit sanguis et aqua.
  </p>
  <p>
    Et qui vidit, testimónium perhíbuit, et verum est eius testimónium, et ille
    scit quia vera dicit, ut et vos credátis. Facta sunt enim hæc, ut Scriptúra
    impleátur: «Os non comminuétur eius», et íterum ália Scriptúra dicit:
    «Vidébunt in quem transfixérunt».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_226" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_227" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Ego pascam oves meas et ego eas accubare faciam</p>
  <p class="Areadingfrom">
    Léctio libri Ezechiélis prophétæ<span class="alindcha">34, 11-16</span>
  </p>
  <p class="Incipit-oneline">Hæc dicit Dóminus Deus:</p>
  <p>
    «Ecce ego ipse requíram oves meas et visitábo eas. Sicut vísitat pastor
    gregem suum in die, quando fúerit in médio óvium suárum dissipatárum, sic
    visitábo oves meas et liberábo eas de ómnibus locis, in quibus dispérsæ
    fúerant in die nubis et calíginis. Et edúcam eas de pópulis et congregábo
    eas de terris et indúcam eas in terram suam et pascam eas in móntibus
    Israel, in rivis et in cunctis sédibus terræ. In páscuis ubérrimis pascam
    eas, et in móntibus excélsis Israel erunt páscua eárum; ibi requiéscent in
    herbis viréntibus et in páscuis pínguibus pascéntur super montes Israel.
  </p>
  <p>
    Ego pascam oves meas et ego eas accubáre fáciam, dicit Dóminus Deus. Quod
    períerat, requíram et, quod eiéctum erat, redúcam et, quod confráctum
    fúerat, alligábo et, quod infírmum erat, consolidábo et, quod pingue et
    forte, custódiam et pascam illas in iudício».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_228" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_229" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 22, 1-3a. 3b-4. 5. 6 (: 1)</span>
  </p>
</div>
<div class="latin hijo hijo_230" ontouchend="cambialengua(this)">
  <span class="red">R/. </span>Dóminus pascit me, et nihil mihi déerit.
</div>
<div class="latin hijo hijo_231" ontouchend="cambialengua(this)">
  Dóminus pascit me, et nihil mihi déerit: in páscuis viréntibus me collocávit,
  super aquas quiétis edúxit me, ánimam meam refécit.
</div>
<div class="latin hijo hijo_232" ontouchend="cambialengua(this)">
  <span class="red">R/. </span>Dóminus pascit me, et nihil mihi déerit.
</div>
<div class="latin hijo hijo_233" ontouchend="cambialengua(this)">
  Dedúxit me super sémitas iustítiæ propter nomen suum. Nam et si ambulávero in
  valle umbræ mortis, non timébo mala, quóniam tu mecum es. Virga tua et báculus
  tuus ipsa me consoláta sunt.
</div>
<div class="latin hijo hijo_234" ontouchend="cambialengua(this)">
  <span class="red">R/. </span>Dóminus pascit me, et nihil mihi déerit.
</div>
<div class="latin hijo hijo_235" ontouchend="cambialengua(this)">
  Parásti in conspéctu meo mensam advérsus eos qui tríbulant me; impinguásti in
  óleo caput meum, et calix meus redúndat.
</div>
<div class="latin hijo hijo_236" ontouchend="cambialengua(this)">
  <span class="red">R/. </span>Dóminus pascit me, et nihil mihi déerit.
</div>
<div class="latin hijo hijo_237" ontouchend="cambialengua(this)">
  Etenim benígnitas et misericórdia subsequéntur me ómnibus diébus vitæ meæ, et
  inhabitábo in domo Dómini in longitúdinem diérum.
</div>
<div class="latin hijo hijo_238" ontouchend="cambialengua(this)">
  <span class="red">R/. </span>Dóminus pascit me, et nihil mihi déerit.
</div>
<div class="latin hijo hijo_239" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">Commendat suam caritatem Deus in nos</p>
  <p class="Areadingfrom">
    Léctio Epístolæ béati Pauli apóstoli ad Romános<span class="alindcha">5, 5-11</span>
  </p>
  <p class="Incipit-oneline">Fratres:</p>
  <p>
    Cáritas Dei diffúsa est in córdibus nostris per Spíritum Sanctum, qui datus
    est nobis. Adhuc enim Christus, cum adhuc infírmi essémus, secúndum tempus
    pro ímpiis mórtuus est. Vix enim pro iusto quis móritur; nam pro bono
    fórsitan quis et áudeat mori. Comméndat autem suam caritátem Deus in nos,
    quóniam, cum adhuc peccatóres essémus, Christus pro nobis mórtuus est. Multo
    ígitur magis iustificáti nunc in sánguine ipsíus, salvi érimus ab ira per
    ipsum!
  </p>
  <p>
    Si enim, cum inimíci essémus, reconciliáti sumus Deo per mortem Fílii eius,
    multo magis reconciliáti salvi érimus in vita ipsíus; non solum autem, sed
    et gloriámur in Deo per Dóminum nostrum Iesum Christum, per quem nunc
    reconciliatiónem accépimus.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_240" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_241" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Mt 11, 29ab</span>
  </p>
  <p class="PsalmAlleluiaVerse">
    Allelúia.<br />Tóllite iugum meum super vos, et díscite a me, quia mitis sum
    et húmilis corde.<br />Allelúia.
  </p>
</div>
<div class="latin hijo hijo_242"><span class="red">Vel:</span></div>
<div class="latin hijo hijo_243" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Io 10, 14</span>
  </p>
  <p class="PsalmAlleluiaVerse">
    Allelúia.<br />Ego sum pastor bonus, dicit Dóminus,<br />et cognósco oves
    meas, et cognóscunt me meæ.<br />Allelúia.
  </p>
</div>
<div class="latin hijo hijo_244" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">
    Congratulamini mihi, quia inveni ovem meam quæ perierat.
  </p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">15, 3-7</span>
  </p>
</div>
<div class="latin hijo hijo_245" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_246" ontouchend="cambialengua(this)">
  <p class="TheWordoftheLord4">In illo témpore:</p>
  <p>
    Ait Iesus ad pharisǽos parábolam istam dicens: «Quis ex vobis homo, qui
    habet centum oves et si perdíderit unam ex illis, nonne dimíttit nonagínta
    novem in desérto et vadit ad illam, quæ períerat, donec invéniat illam? Et
    cum invénerit eam, impónit in úmeros suos gaudens et véniens domum cónvocat
    amícos et vicínos dicens illis: “Congratulámini mihi, quia invéni ovem meam,
    quæ períerat”.
  </p>
  <p>
    Dico vobis: Ita gáudium erit in cælo super uno peccatóre pæniténtiam agénte
    quam super nonagínta novem iustis, qui non índigent pæniténtia».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_247" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_248" ontouchend="cambialengua(this)">
  <h2>Domini nostri Iesu Christi universorum Regis</h2>
</div>
<div class="latin hijo hijo_249" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Vos, grex meus, ego iudico inter pecus et pecus</p>
  <p class="Areadingfrom">
    Léctio libri Ezechiélis prophétæ<span class="alindcha">34, 11-12.15-17</span>
  </p>
  <p class="Incipit-oneline">Hæc dicit Dóminus Deus:</p>
  <p>
    «Ecce ego ipse requíram oves meas et visitábo eas. Sicut vísitat pastor
    gregem suum in die, quando fúerit in médio óvium suárum dissipatárum, sic
    visitábo oves meas et liberábo eas de ómnibus locis, in quibus dispérsæ
    fúerant in die nubis et calíginis.
  </p>
  <p>
    Ego pascam oves meas et ego eas accubáre fáciam, dicit Dóminus Deus. Quod
    períerat, requíram et, quod eiéctum erat, redúcam et, quod confráctum
    fúerat, alligábo et, quod infírmum erat, consolidábo et, quod pingue et
    forte, custódiam et pascam illas in iudício.
  </p>
  <p>
    Vos autem, grex meus, hæc dicit Dóminus Deus: Ecce ego iúdico inter pecus et
    pecus, inter aríetes et hircos».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_250" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_251" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 22, 1-3a. 3b-4. 5. 6 (: 1)</span>
  </p>
</div>
<div class="latin hijo hijo_252" ontouchend="cambialengua(this)">
  <span class="red">R/. </span>Dóminus pascit me, et nihil mihi déerit.
</div>
<div class="latin hijo hijo_253" ontouchend="cambialengua(this)">
  Dóminus pascit me, et nihil mihi déerit:<br />in páscuis viréntibus me
  collocávit,<br />super aquas quiétis edúxit me,<br />ánimam meam refécit.
</div>
<div class="latin hijo hijo_254" ontouchend="cambialengua(this)">
  <span class="red">R/. </span>Dóminus pascit me, et nihil mihi déerit.
</div>
<div class="latin hijo hijo_255" ontouchend="cambialengua(this)">
  Dedúxit me super sémitas iustítiæ propter nomen suum.<br />Nam et si
  ambulávero in valle umbræ mortis,<br />non timébo mala, quóniam tu mecum
  es.<br />Virga tua et báculus tuus<br />ipsa me consoláta sunt.
</div>
<div class="latin hijo hijo_256" ontouchend="cambialengua(this)">
  <span class="red">R/. </span>Dóminus pascit me, et nihil mihi déerit.
</div>
<div class="latin hijo hijo_257" ontouchend="cambialengua(this)">
  Parásti in conspéctu meo mensam<br />advérsus eos qui tríbulant me;<br />impinguásti
  in óleo caput meum,<br />et calix meus redúndat.
</div>
<div class="latin hijo hijo_258" ontouchend="cambialengua(this)">
  <span class="red">R/. </span>Dóminus pascit me, et nihil mihi déerit.
</div>
<div class="latin hijo hijo_259" ontouchend="cambialengua(this)">
  Etenim benígnitas et misericórdia subsequéntur me<br />ómnibus diébus vitæ
  meæ,<br />et inhabitábo in domo Dómini<br />in longitúdinem diérum.
</div>
<div class="latin hijo hijo_260" ontouchend="cambialengua(this)">
  <span class="red">R/. </span>Dóminus pascit me, et nihil mihi déerit.
</div>
<div class="latin hijo hijo_261" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">
    Tradet regnum Deo et Patri, ut sit Deus omnia in omnibus
  </p>
  <p class="Areadingfrom">
    Léctio Epístolæ primæ beáti Pauli apóstoli ad Corínthios<span
      class="alindcha">15, 20-26. 28</span>
  </p>
  <p class="Incipit-oneline">Fratres:</p>
  <p>
    Christus resurréxit a mórtuis, primítiæ dormiéntium. Quóniam enim per
    hóminem mors, et per hóminem resurréctio mortuórum: sicut enim in Adam omnes
    moriúntur, ita et in Christo omnes vivificabúntur. Unusquísque autem in suo
    órdine: primítiæ Christus; deínde hi, qui sunt Christi, in advéntu eius;
    deínde finis, cum tradíderit regnum Deo et Patri, cum evacuáverit omnem
    principátum et omnem potestátem et virtútem.
  </p>
  <p>
    Opórtet autem illum regnáre, donec ponat omnes inimícos sub pédibus eius.
    Novíssima autem inimíca destruétur mors. Cum autem subiécta fúerint illi
    ómnia, tunc ipse Fílius subiéctus erit illi, qui sibi subiécit ómnia, ut sit
    Deus ómnia in ómnibus.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_262" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_263" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Mc 11, 9b-10a</span>
  </p>
  <p class="PsalmAlleluiaVerse">
    Allelúia.<br />Benedíctus, qui venit in nómine Dómini!<br />Benedíctum quod
    venit regnum patris nostri David!<br />Allelúia.
  </p>
</div>
<div class="latin hijo hijo_264" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">
    Sedebit super thronum gloriæ suæ et separabit eos ab invicem
  </p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">25, 31-46</span>
  </p>
</div>
<div class="latin hijo hijo_265" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_266" ontouchend="cambialengua(this)">
  <p class="TheWordoftheLord4">In illo témpore: Dixit Iesus discípulis suis:</p>
  <p>
    «Cum vénerit Fílius hóminis in glória sua, et omnes ángeli cum eo, tunc
    sedébit super thronum glóriæ suæ. Et congregabúntur ante eum omnes gentes;
    et separábit eos ab ínvicem, sicut pastor ségregat oves ab hædis, et státuet
    oves quidem a dextris suis, hædos autem a sinístris.
  </p>
  <p>
    Tunc dicet Rex his, qui a dextris eius erunt: “Veníte, benedícti Patris mei;
    possidéte parátum vobis regnum a constitutióne mundi. Esurívi enim, et
    dedístis mihi manducáre; sitívi, et dedístis mihi bíbere; hospes eram, et
    collegístis me; nudus, et operuístis me; infírmus, et visitástis me; in
    cárcere eram, et venístis ad me”.
  </p>
  <p>
    Tunc respondébunt ei iusti dicéntes: “Dómine, quando te vídimus esuriéntem
    et pávimus, aut sitiéntem et dédimus tibi potum? Quando autem te vídimus
    hóspitem et collégimus, aut nudum et cooperúimus? Quando autem te vídimus
    infírmum aut in cárcere et vénimus ad te?”.
  </p>
  <p>
    Et respóndens Rex dicet illis: “Amen dico vobis: Quámdiu fecístis uni de his
    frátribus meis mínimis, mihi fecístis”.
  </p>
  <p>
    Tunc dicet et his, qui a sinístris erunt: “Discédite a me, maledícti, in
    ignem ætérnum, qui præparátus est Diábolo et ángelis eius. Esurívi enim, et
    non dedístis mihi manducáre; sitívi, et non dedístis mihi potum; hospes
    eram, et non collegístis me; nudus, et non operuístis me; infírmus et in
    cárcere, et non visitástis me”.
  </p>
  <p>
    Tunc respondébunt et ipsi dicéntes: “Dómine, quando te vídimus esuriéntem
    aut sitiéntem aut hóspitem aut nudum aut infírmum vel in cárcere et non
    ministrávimus tibi?”.
  </p>
  <p>
    Tunc respondébit illis dicens: “Amen dico vobis: Quámdiu non fecístis uni de
    mínimis his, nec mihi fecístis”.
  </p>
  <p>Et ibunt hi in supplícium ætérnum, iusti autem in vitam ætérnam».</p>
  <p class="TheWordoftheLord">Verbum Dómini.</p>
</div>
<div class="latin hijo hijo_267" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_268" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Potestas eius potestas æterna</p>
  <p class="Areadingfrom">
    Léctio libri Daniélis prophétæ<span class="alindcha">7, 13-14</span>
  </p>
  <p class="Incipit-oneline">
    Ego, Dániel, aspiciébam in visióne noctis: et ecce cum núbibus cæli quasi
    Fílius hóminis veniébat et usque ad Antíquum diérum pervénit, et in
    conspéctu eius obtulérunt eum; et data sunt ei potéstas et honor et regnum;
    et omnes pópuli, tribus et linguæ ipsi serviérunt: potéstas eius potéstas
    ætérna, quæ non auferétur, et regnum eius, quod non corrumpétur.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_269" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_270" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 92, 1ab. 1c-2. 5 (: 1a)</span>
  </p>
</div>
<div class="latin hijo hijo_271" ontouchend="cambialengua(this)">
  <span class="red">R/. </span>Dóminus regnávit, decórem indútus est.
</div>
<div class="latin hijo hijo_272" ontouchend="cambialengua(this)">
  Dóminus regnávit, decórem indútus est;<br />Dóminus regnávit, decórem indútus
  est;<br />indútus est Dóminus, fortitúdine præcínxit se.
</div>
<div class="latin hijo hijo_273" ontouchend="cambialengua(this)">
  <span class="red">R/. </span>Dóminus regnávit, decórem indútus est.
</div>
<div class="latin hijo hijo_274" ontouchend="cambialengua(this)">
  Etenim firmávit orbem terræ qui non commovébitur.<br />Firmáta sedes tua ex
  tunc, a sǽculo tu es.
</div>
<div class="latin hijo hijo_275" ontouchend="cambialengua(this)">
  <span class="red">R/. </span>Dóminus regnávit, decórem indútus est.
</div>
<div class="latin hijo hijo_276" ontouchend="cambialengua(this)">
  Testimónia tua credibília facta sunt nimis;<br />domum tuam decet sanctitúdo,
  Dómine, in longitúdinem diérum.
</div>
<div class="latin hijo hijo_277" ontouchend="cambialengua(this)">
  <span class="red">R/. </span>Dóminus regnávit, decórem indútus est.
</div>
<div class="latin hijo hijo_278" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">Princeps regum terræ fecit nos regnum, sacerdotes Deo</p>
  <p class="Areadingfrom">
    Léctio libri Apocalýpsis beáti Ioánnis apóstoli<span class="alindcha">1, 5-8</span>
  </p>
  <p class="Incipit-oneline">
    [Grátia vobis et pax] ab Iesu Christo, qui est testis fidélis, primogénitus
    mortuórum et princeps regum terræ. Ei, qui díligit nos et solvit nos a
    peccátis nostris in sánguine suo et fecit nos regnum, sacerdótes Deo et
    Patri suo, ipsi glória et impérium in sǽcula sæculórum. Amen.
  </p>
  <p>
    Ecce venit cum núbibus, et vidébit eum omnis óculus et qui eum pupugérunt,
    et plangent se super eum omnes tribus terræ. Etiam, amen.
  </p>
  <p>
    Ego sum Alpha et Omega, dicit Dóminus Deus, qui est et qui erat et qui
    ventúrus est, Omnípotens.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_279" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_280" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Mc 11, 9b-10a</span>
  </p>
  <p class="PsalmAlleluiaVerse">
    Allelúia.<br />Benedíctus, qui venit in nómine Dómini!<br />Benedíctum quod
    venit regnum patris nostri David!<br />Allelúia.
  </p>
</div>
<div class="latin hijo hijo_281" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Tu dicis quia rex sum</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Ioánnem<span class="alindcha">18, 33-37</span>
  </p>
</div>
<div class="latin hijo hijo_282" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_283" ontouchend="cambialengua(this)">
  <p class="TheWordoftheLord4">In illo témpore:</p>
  <p>Dixit Pilátus ad Iesum: «Tu es rex Iudæórum?».</p>
  <p>
    Respóndit Iesus: «A temetípso tu hoc dicis, an álii tibi dixérunt de me?».
  </p>
  <p>
    Respóndit Pilátus: «Numquid ego Iudǽus sum? Gens tua et pontífices
    tradidérunt te mihi; quid fecísti?».
  </p>
  <p>
    Respóndit Iesus: «Regnum meum non est de mundo hoc; si ex hoc mundo esset
    regnum meum, minístri mei decertárent, ut non tráderer Iudǽis; nunc autem
    meum regnum non est hinc».
  </p>
  <p>Dixit ítaque ei Pilátus: «Ergo rex es tu?».</p>
  <p>
    Respóndit Iesus: «Tu dicis quia rex sum. Ego in hoc natus sum et ad hoc veni
    in mundum, ut testimónium perhíbeam veritáti; omnis, qui est ex veritáte,
    audit meam vocem».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_284" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_285" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Unxerunt David in regem super Israel</p>
  <p class="Areadingfrom">
    Léctio libri secúndi Samuélis<span class="alindcha">5, 1-3</span>
  </p>
  <p class="Incipit-oneline">In diébus illis:</p>
  <p>
    Venérunt univérsæ tribus Israel ad David in Hebron dicéntes: «Ecce nos os
    tuum et caro tua sumus. Sed et heri et nudiustértius, cum esset Saul rex
    super nos, tu eras edúcens et redúcens Israel. Dixit autem Dóminus ad te:
    “Tu pasces pópulum meum Israel et tu eris dux super Israel”».
  </p>
  <p>
    Venérunt quoque omnes senes Israel ad regem in Hebron, et percússit cum eis
    rex David fœdus in Hebron coram Dómino; unxerúntque David in regem super
    Israel.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_286" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_287" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 121, 1-2. 4-5 (: cf. 1)</span>
  </p>
</div>
<div class="latin hijo hijo_288" ontouchend="cambialengua(this)">
  <span class="red">R/. </span>In domum Dómini lætántes íbimus.
</div>
<div class="latin hijo hijo_289" ontouchend="cambialengua(this)">
  In domum Dómini lætántes íbimus.<br />Lætátus sum in eo, quod dixérunt
  mihi:<br />«In domum Dómini íbimus».<br />Stantes iam sunt pedes nostri<br />in
  portis tuis, Ierúsalem.
</div>
<div class="latin hijo hijo_290" ontouchend="cambialengua(this)">
  <span class="red">R/. </span>In domum Dómini lætántes íbimus.
</div>
<div class="latin hijo hijo_291" ontouchend="cambialengua(this)">
  Illuc enim ascendérunt tribus, tribus Dómini.<br />Testimónium Israel, ad
  confiténdum nómini Dómini.<br />Quia illic sedérunt sedes ad iudícium,<br />sedes
  domus David.
</div>
<div class="latin hijo hijo_292" ontouchend="cambialengua(this)">
  <span class="red">R/. </span>In domum Dómini lætántes íbimus.
</div>
<div class="latin hijo hijo_293" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">Transtulit nos in regnum Filii dilectionis suæ</p>
  <p class="Areadingfrom">
    Léctio Epístolæ béati Pauli apóstoli ad Colossénses<span class="alindcha">1, 12-20</span>
  </p>
  <p class="Incipit-oneline">Fratres:</p>
  <p>
    Grátias ágimus Patri, qui idóneos vos fecit in partem sortis sanctórum in
    lúmine; qui erípuit nos de potestáte tenebrárum et tránstulit in regnum
    Fílii dilectiónis suæ, in quo habémus redemptiónem, remissiónem peccatórum;
    qui est imágo Dei invisíbilis, primogénitus omnis creatúræ, quia in ipso
    cóndita sunt univérsa in cælis et in terra, visibília et invisibília, sive
    throni sive dominatiónes sive principátus sive potestátes. Omnia per ipsum
    et in ipsum creáta sunt, et ipse est ante ómnia, et ómnia in ipso constant.
  </p>
  <p>
    Et ipse est caput córporis Ecclésiæ; qui est princípium, primogénitus ex
    mórtuis, ut sit in ómnibus ipse primátum tenens, quia in ipso complácuit
    omnem plenitúdinem habitáre et per eum reconciliáre ómnia in ipsum,
    pacíficans per sánguinem crucis eius, sive quæ in terris sive quæ in cælis
    sunt.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_294" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_295" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Mc 11, 9b-10a</span>
  </p>
  <p class="PsalmAlleluiaVerse">
    Allelúia.<br />Benedíctus, qui venit in nómine Dómini!<br />Benedíctum quod
    venit regnum patris nostri David!<br />Allelúia.
  </p>
</div>
<div class="latin hijo hijo_296" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Iesu, memento mei, cum veneris in regnum tuum</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">23, 35-43</span>
  </p>
</div>
<div class="latin hijo hijo_297" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_298" ontouchend="cambialengua(this)">
  <p class="TheWordoftheLord4">In illo témpore:</p>
  <p>
    Deridébant Iesum príncipes dicéntes: «Alios salvos fecit; se salvum fáciat,
    si hic est Christus Dei eléctus!».
  </p>
  <p>
    Illudébant autem ei et mílites accedéntes, acétum offeréntes illi et
    dicéntes: «Si tu es rex Iudæórum, salvum te fac!». Erat autem et
    superscríptio super illum: «Hic est rex Iudæórum».
  </p>
  <p>
    Unus autem de his, qui pendébant, latrónibus blasphemábat eum dicens: «Nonne
    tu es Christus? Salvum fac temetípsum et nos!».
  </p>
  <p>
    Respóndens autem alter increpábat illum dicens: «Neque tu times Deum, quod
    in eádem damnatióne es? Et nos quidem iuste, nam digna factis recípimus! Hic
    vero nihil mali gessit». Et dicébat: «Iesu, meménto mei, cum véneris in
    regnum tuum».
  </p>
  <p>Et dixit illi: «Amen dico tibi: Hódie mecum eris in paradíso».</p>
  <p class="TheWordoftheLord">Verbum Dómini.</p>
</div>
<div class="latin hijo hijo_299" ontouchend="cambialengua(this)">
  <span class="red">R/. </span>Laus tibi, Christe.
</div>
