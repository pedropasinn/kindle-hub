<div class="latin hijo hijo_1" ontouchend="cambialengua(this)">
  <h2>Tempus «per annum»<br />Domenica XIV</h2>
</div>
<div class="latin hijo hijo_2" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Ecce rex tuus venit tibi pauper</p>
  <p class="Areadingfrom">
    Léctio libri Zacharíæ prophétæ<span class="alindcha">9, 9-10</span>
  </p>
  <p class="Incipit-oneline">
    «Exsúlta satis, fília Sion; iúbila, fília Ierúsalem. Ecce rex tuus venit
    tibi iustus et salvátor ipse, pauper et sedens super ásinum et super pullum
    fílium ásinæ. Et dispérdam currum ex Ephraim et equum de Ierúsalem; et
    confringétur arcus belli, et loquétur pacem géntibus. Et impérium eius a
    mari usque ad mare et a flúmine usque ad fines terræ».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_3" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_4" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 144, 1-2.8-9.10-11.13cd-14 (: cf. 1)</span>
  </p>
</div>
<div class="latin hijo hijo_5" ontouchend="cambialengua(this)">
  <span class="red">R/. </span>Benedícam nómini tuo in sǽculum, Deus meus, rex.
</div>
<div class="latin hijo hijo_6" ontouchend="cambialengua(this)">
  Exaltábo te, Deus meus rex, et benedícam nómini tuo in sǽculum et in sǽculum
  sǽculi. Per síngulos dies benedícam tibi, et laudábo nomen tuum in sǽculum et
  in sǽculum sǽculi.
</div>
<div class="latin hijo hijo_7" ontouchend="cambialengua(this)">
  <span class="red">R/. </span>Benedícam nómini tuo in sǽculum, Deus meus, rex.
</div>
<div class="latin hijo hijo_8" ontouchend="cambialengua(this)">
  Miserátor et miséricors Dóminus, longánimis et multæ misericórdiæ. Suávis
  Dóminus univérsis, et miseratiónes eius super ómnia ópera eius.
</div>
<div class="latin hijo hijo_9" ontouchend="cambialengua(this)">
  <span class="red">R/. </span>Benedícam nómini tuo in sǽculum, Deus meus, rex.
</div>
<div class="latin hijo hijo_10" ontouchend="cambialengua(this)">
  Confiteántur tibi, Dómine, ómnia ópera tua; et sancti tui benedícant tibi.
  Glóriam regni tui dicant, et poténtiam tuam loquántur.
</div>
<div class="latin hijo hijo_11" ontouchend="cambialengua(this)">
  <span class="red">R/. </span>Benedícam nómini tuo in sǽculum, Deus meus, rex.
</div>
<div class="latin hijo hijo_12" ontouchend="cambialengua(this)">
  Fidélis Dóminus in ómnibus verbis suis, et sanctus in ómnibus opéribus suis.
  Allevat Dóminus omnes qui córruunt, et érigit omnes depréssos.
</div>
<div class="latin hijo hijo_13" ontouchend="cambialengua(this)">
  <span class="red">R/. </span>Benedícam nómini tuo in sǽculum, Deus meus, rex.
</div>
<div class="latin hijo hijo_14" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">Si Spiritu opera corporis mortificatis, vivetis</p>
  <p class="Areadingfrom">
    Léctio Epístolæ beáti Pauli apóstoli ad Romános<span class="alindcha">8, 9.11-13</span>
  </p>
  <p class="Incipit-oneline">
    <span>Fratres:<br />Vos in carne non estis sed in Spíritu, si tamen Spíritus
      Dei hábitat in vobis. Si quis autem Spíritum Christi non habet, hic non
      est eius.<br />Quod si Spíritus eius, qui suscitávit Iesum a mórtuis,
      hábitat in vobis, qui suscitávit Christum a mórtuis vivificábit et
      mortália córpora vestra per inhabitántem Spíritum suum in vobis. Ergo,
      fratres, debitóres sumus non carni, ut secúndum carnem vivámus. Si enim
      secúndum carnem vixéritis, moriémini; si autem Spíritu ópera córporis
      mortificátis, vivétis.</span>
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_15" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_16" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Mt 11, 25</span>
  </p>
  <p class="PsalmAlleluiaVerse">
    Allelúia.<br />Benedíctus es, Pater, Dómine cæli et terræ,<br />quia
    mystéria regni párvulis revelásti.<br />Allelúia.
  </p>
</div>
<div class="latin hijo hijo_17" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Mitis sum et humilis corde</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">11, 25-30</span>
  </p>
</div>
<div class="latin hijo hijo_18" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_19" ontouchend="cambialengua(this)">
  <p class="TheWordoftheLord4">
    In illo témpore respóndens Iesus dixit:<br />«Confíteor tibi, Pater, Dómine
    cæli et terræ, quia abscondísti hæc a sapiéntibus et prudéntibus et
    revelásti ea párvulis. Ita, Pater, quóniam sic fuit plácitum ante te. Omnia
    mihi trádita sunt a Patre meo; et nemo novit Fílium nisi Pater, neque Patrem
    quis novit nisi Fílius et cui volúerit Fílius reveláre. Veníte ad me, omnes,
    qui laborátis et oneráti estis, et ego refíciam vos. Tóllite iugum meum
    super vos et díscite a me, quia mitis sum et húmilis corde, et inveniétis
    réquiem animábus vestris. Iugum enim meum suáve, et onus meum leve est».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_20" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_21" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Domus exasperans est, et sciant quia propheta fuerit in medio eorum
  </p>
  <p class="Areadingfrom">
    Léctio libri Ezechiélis prophétæ<span class="alindcha">2, 2-5</span>
  </p>
  <p>In diébus illis:</p>
  <p>
    Ingréssus est in me spíritus et státuit me supra pedes meos, et audívi
    loquéntem ad me et dicéntem:
  </p>
  <p>
    «Fili hóminis, mitto ego te ad fílios Israel, ad gentes apostatríces, quæ
    recessérunt a me; ipsi et patres eórum prævaricáti sunt in me usque ad diem
    hanc. Et fílii dura fácie et obstináto corde sunt, ad quos ego mitto te; et
    dices ad eos: Hæc dicit Dóminus Deus. Ipsi sive áudiant, sive contémnant —
    ​quóniam domus exásperans est — ​sciant tamen quia prophéta fúerit in médio
    eórum».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_22" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_23" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 122, 1-2a. 2bcd. 3-4 (: 2cd)</span>
  </p>
</div>
<div class="latin hijo hijo_24" ontouchend="cambialengua(this)">
  <span class="red">R/. </span>Oculi nostri ad Dóminum, donec misereátur nostri.
</div>
<div class="latin hijo hijo_25" ontouchend="cambialengua(this)">
  Ad te levávi óculos meos,<br />qui hábitas in cælis.<br />Ecce sicut óculi
  servórum<br />ad manus dominórum suórum.
</div>
<div class="latin hijo hijo_26" ontouchend="cambialengua(this)">
  <span class="red">R/. </span>Oculi nostri ad Dóminum, donec misereátur nostri.
</div>
<div class="latin hijo hijo_27" ontouchend="cambialengua(this)">
  Sicut óculi ancíllæ ad manus dóminæ suæ,<br />ita óculi nostri ad Dóminum Deum
  nostrum,<br />donec misereátur nostri.
</div>
<div class="latin hijo hijo_28" ontouchend="cambialengua(this)">
  <span class="red">R/. </span>Oculi nostri ad Dóminum, donec misereátur nostri.
</div>
<div class="latin hijo hijo_29" ontouchend="cambialengua(this)">
  Miserére nostri, Dómine, miserére nostri,<br />quia multum repléti sumus
  despectióne;<br />quia multum repléta est ánima nostra<br />derisióne
  abundántium et despectióne superbórum.
</div>
<div class="latin hijo hijo_30" ontouchend="cambialengua(this)">
  <span class="red">R/. </span>Oculi nostri ad Dóminum, donec misereátur nostri.
</div>
<div class="latin hijo hijo_31" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">
    Gloriabor in infirmitatibus meis, ut inhabitet in me virtus Christi
  </p>
  <p class="Areadingfrom">
    Léctio Epístolæ secúndæ beáti Pauli apóstoli ad Corínthios<span
      class="alindcha">12, 7b-10</span>
  </p>
  <p>Fratres:</p>
  <p>
    Ne extóllar, datus est mihi stímulus carni, ángelus Sátanæ, ut me
    colaphízet, ne extóllar. Propter quod ter Dóminum rogávi, ut discéderet a
    me; et dixit mihi: «Súfficit tibi grátia mea, nam virtus in infirmitáte
    perfícitur».
  </p>
  <p>
    Libentíssime ígitur pótius gloriábor in infirmitátibus meis, ut inhábitet in
    me virtus Christi. Propter quod pláceo mihi in infirmitátibus, in
    contuméliis, in necessitátibus, in persecutiónibus et in angústiis, pro
    Christo; cum enim infírmor, tunc potens sum.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_32" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_33" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Lc 4, 18cd</span>
  </p>
  <p class="PsalmAlleluiaVerse">
    Allelúia.<br />Spiritus Domini super me:<br />evangelizare pauperibus misit
    me.<br />Allelúia.
  </p>
</div>
<div class="latin hijo hijo_34" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Non est propheta sine honore nisi in patria sua</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Marcum<span class="alindcha">6, 1-6</span>
  </p>
</div>
<div class="latin hijo hijo_35" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_36" ontouchend="cambialengua(this)">
  <p>In illo témpore:</p>
  <p>
    Venit Iesus in pátriam suam, et sequúntur illum discípuli sui. Et facto
    sábbato, cœpit in synagóga docére; et multi audiéntes admirabántur dicéntes:
    «Unde huic hæc, et quæ est sapiéntia, quæ data est illi, et virtútes tales,
    quæ per manus eius efficiúntur? Nonne iste est faber, fílius Maríæ et frater
    Iacóbi et Iosétis et Iudæ et Simónis? Et nonne soróres eius hic nobíscum
    sunt?». Et scandalizabántur in illo.
  </p>
  <p>
    Et dicébat eis Iesus: «Non est prophéta sine honóre nisi in pátria sua et in
    cognatióne sua et in domo sua».
  </p>
  <p>
    Et non póterat ibi virtútem ullam fácere, nisi paucos infírmos impósitis
    mánibus curávit; et mirabátur propter incredulitátem eórum. Et circumíbat
    castélla in circúitu docens.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_37" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_38" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Ecce ego dirigam ad eam quasi fluvium pacem</p>
  <p class="Areadingfrom">
    Léctio libri Isaíæ prophétæ<span class="alindcha">66, 10-14</span>
  </p>
  <p class="Incipit-oneline">
    Lætámini cum Ierúsalem et exsultáte in ea, omnes, qui dilígitis eam; gaudéte
    cum ea gáudio, univérsi, qui lugebátis super eam, ut sugátis et repleámini
    ab úbere consolatiónis eius, ut mulgeátis et delíciis affluátis ex ubéribus
    glóriæ eius. Quia hæc dicit Dóminus: «Ecce ego dírigam ad eam quasi flúvium
    pacem et quasi torréntem inundántem glóriam géntium. Sugétis, in ulnis
    portabímini, et super génua blandiéntur vobis. Quómodo si quem mater
    consolátur, ita ego consolábor vos; et in Ierúsalem consolabímini.
    Vidébitis, et gaudébit cor vestrum, et ossa vestra quasi herba germinábunt,
    et manifestábitur manus Dómini in servis eius.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_39" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_40" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 65, 1-3a.4-5.16 y 20 (: 1)</span>
  </p>
</div>
<div class="latin hijo hijo_41" ontouchend="cambialengua(this)">
  <span class="red">R/. </span>Iubiláte Deo, omnis terra.
</div>
<div class="latin hijo hijo_42" ontouchend="cambialengua(this)">
  Iubiláte Deo, omnis terra, psalmum dícite glóriæ nóminis eius, glorificáte
  laudem eius. Dícite Deo: «Quam terribília sunt ópera tua».
</div>
<div class="latin hijo hijo_43" ontouchend="cambialengua(this)">
  <span class="red">R/. </span>Iubiláte Deo, omnis terra.
</div>
<div class="latin hijo hijo_44" ontouchend="cambialengua(this)">
  «Omnis terra adóret te et psallat tibi, psalmum dicat nómini tuo». Veníte, et
  vidéte ópera Dei, terríbilis in adinventiónibus super fílios hóminum.
</div>
<div class="latin hijo hijo_45" ontouchend="cambialengua(this)">
  <span class="red">R/. </span>Iubiláte Deo, omnis terra.
</div>
<div class="latin hijo hijo_46" ontouchend="cambialengua(this)">
  Convértit mare in áridam, et in flúmine pertransíbunt pede; ibi lætábimur in
  ipso, qui dominátur in virtúte sua in ætérnum.
</div>
<div class="latin hijo hijo_47" ontouchend="cambialengua(this)">
  <span class="red">R/. </span>Iubiláte Deo, omnis terra.
</div>
<div class="latin hijo hijo_48" ontouchend="cambialengua(this)">
  Veníte, audíte, et narrábo, omnes qui timétis Deum, quanta fecit ánimæ meæ.
  Benedíctus Deus, qui non amóvit oratiónem meam et misericórdiam suam a me.
</div>
<div class="latin hijo hijo_49" ontouchend="cambialengua(this)">
  <span class="red">R/. </span>Iubiláte Deo, omnis terra.
</div>
<div class="latin hijo hijo_50" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">Stigmata Iesu in corpore meo porto</p>
  <p class="Areadingfrom">
    Léctio Epístolæ beáti Pauli apóstoli ad Gálatas<span class="alindcha">6, 14-18</span>
  </p>
  <p class="Incipit-oneline">
    Fratres: Mihi absit gloriári, nisi in cruce Dómini nostri Iesu Christi, per
    quem mihi mundus crucifíxus est, et ego mundo. Neque enim circumcísio
    áliquid est neque præpútium sed nova creatúra. Et quicúmque hanc régulam
    secúti fúerint, pax super illos et misericórdia et super Israel Dei. De
    cétero nemo mihi moléstus sit; ego enim stígmata Iesu in super córpore meo
    porto. Grátia Dómini nostri Iesu Christi cum spíritu vestro, fratres. Amen.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_51" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_52" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Col 3, 15a. 16a</span>
  </p>
  <p class="PsalmAlleluiaVerse">
    Allelúia.<br />Pax Christi dominétur in córdibus vestris;<br />verbum
    Christi hábitet in vobis abundánter.<br />Allelúia.
  </p>
</div>
<div class="latin hijo hijo_53" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Requiescet super illam pax vestra</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">10, 1-12.17-20</span>
  </p>
</div>
<div class="latin hijo hijo_54" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_55" ontouchend="cambialengua(this)">
  <p class="TheWordoftheLord4">In illo témpore:</p>
  <p>
    Designávit Dóminus álios septuagínta duos et misit illos binos ante fáciem
    suam in omnem civitátem et locum, quo erat ipse ventúrus. Et dicébat illis:
  </p>
  <p>
    «Messis quidem multa, operárii autem pauci; rogáte ergo Dóminum messis, ut
    mittat operários in messem suam. Ite; ecce ego mitto vos sicut agnos inter
    lupos. Nolíte portáre sácculum neque peram neque calceaménta et néminem per
    viam salutavéritis.
  </p>
  <p>
    In quamcúmque domum intravéritis, primum dícite: “Pax huic dómui”. Et si ibi
    fúerit fílius pacis, requiéscet super illam pax vestra; sin autem, ad vos
    revertétur. In eádem autem domo manéte edéntes et bibéntes, quæ apud illos
    sunt: dignus enim est operárius mercéde sua. Nolíte transíre de domo in
    domum. Et in quamcúmque civitátem intravéritis, et suscéperint vos,
    manducáte, quæ apponúntur vobis, et curáte infírmos, qui in illa sunt, et
    dícite illis: “Appropinquávit in vos regnum Dei”.
  </p>
  <p>
    In quamcúmque civitátem intravéritis, et non recéperint vos, exeúntes in
    platéas eius dícite: “Etiam púlverem, qui adhǽsit nobis ad pedes de civitáte
    vestra, extérgimus in vos; tamen hoc scitóte, quia appropinquávit regnum
    Dei”. Dico vobis quia Sódomis in die illa remíssius erit quam illi civitáti.
  </p>
  <p>
    Revérsi sunt autem septuagínta duo cum gáudio dicéntes: «Dómine, étiam
    dæmónia subiciúntur nobis in nómine tuo!».
  </p>
  <p>
    Et ait illis: «Vidébam Sátanam sicut fulgur de cælo cadéntem. Ecce dedi
    vobis potestátem calcándi supra serpéntes et scorpiónes et supra omnem
    virtútem inimíci; et nihil vobis nocébit. Verúmtamen in hoc nolíte gaudére,
    quia spíritus vobis subiciúntur; gaudéte autem quod nómina vestra scripta
    sunt in cælis».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_56" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Requiescet super illam pax vestra</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">10, 1-9</span>
  </p>
</div>
<div class="latin hijo hijo_57" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_58" ontouchend="cambialengua(this)">
  <p class="TheWordoftheLord4">In illo témpore:</p>
  <p>
    Designávit Dóminus álios septuagínta duos et misit illos binos ante fáciem
    suam in omnem civitátem et locum, quo erat ipse ventúrus. Et dicébat illis:
  </p>
  <p>
    «Messis quidem multa, operárii autem pauci; rogáte ergo Dóminum messis, ut
    mittat operários in messem suam. Ite; ecce ego mitto vos sicut agnos inter
    lupos. Nolíte portáre sácculum neque peram neque calceaménta et néminem per
    viam salutavéritis.
  </p>
  <p>
    In quamcúmque domum intravéritis, primum dícite: “Pax huic dómui”. Et si ibi
    fúerit fílius pacis, requiéscet super illam pax vestra; sin autem, ad vos
    revertétur. In eádem autem domo manéte edéntes et bibéntes, quæ apud illos
    sunt: dignus enim est operárius mercéde sua. Nolíte transíre de domo in
    domum. Et in quamcúmque civitátem intravéritis, et suscéperint vos,
    manducáte, quæ apponúntur vobis, et curáte infírmos, qui in illa sunt, et
    dícite illis: “Appropinquávit in vos regnum Dei”.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_59" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_60" ontouchend="cambialengua(this)">
  <h2>Tempus «per annum»<br />Feria II hebd. XIV</h2>
</div>
<div
  class="latin red hijo hijo_61"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_62" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Vidit scalam stantem, et angelos Dei ascendentes et descendentes, et Deum
    loquentem.
  </p>
  <p class="Areadingfrom">
    Léctio libri Génesis<span class="alindcha">28, 10-22</span>
  </p>
  <p>In diébus illis:</p>
  <p>
    Egréssus Iacob de Bersabée pergébat Charran. Cumque venísset ad quendam
    locum et vellet in eo requiéscere post solis occúbitum, tulit de lapídibus,
    qui iacébant, et suppónens cápiti suo dormívit in eódem loco.
  </p>
  <p>
    Vidítque in sómnio scalam stantem super terram et cacúmen illíus tangens
    cælum, ángelos quoque Dei ascendéntes et descendéntes per eam et Dóminum
    inníxum scalæ dicéntem sibi:
  </p>
  <p>
    «Ego sum Dóminus, Deus Abraham patris tui et Deus Isaac. Terram, in qua
    dormis, tibi dabo et sémini tuo. Erítque semen tuum quasi pulvis terræ;
    dilatáberis ad occidéntem et oriéntem et septentriónem et merídiem; et
    benedicéntur in te et in sémine tuo cunctæ tribus terræ. Et ecce, ego tecum
    sum et custódiam te, quocúmque perréxeris, et redúcam te in terram hanc; nec
    dimíttam te, nisi complévero quæ dixi tibi».
  </p>
  <p>
    Cumque evigilásset Iacob de somno, ait: «Vere Dóminus est in loco isto, et
    ego nesciébam». Pavénsque: «Quam terríbilis est, inquit, locus iste! Non est
    hic áliud nisi domus Dei et porta cæli». Surgens ergo Iacob mane tulit
    lápidem, quem supposúerat cápiti suo, et eréxit in títulum fundens óleum
    désuper. Appellavítque nomen loci illíus Bethel; prius autem urbs vocabátur
    Luza.
  </p>
  <p>
    Vovit Iacob étiam votum dicens: «Si fúerit Deus mecum et custodíerit me in
    via hac, per quam ámbulo, et déderit mihi panem ad vescéndum et vestiméntum
    ad induéndum, reversúsque fúero próspere ad domum patris mei, erit mihi
    Dóminus in Deum, et lapis iste, quem eréxi in títulum, erit domus Dei;
    cunctorúmque, quæ déderis mihi, décimas ófferam tibi».
  </p>
  <p class="Incipit-oneline">Verbum Dómini.</p>
</div>
<div class="latin hijo hijo_63" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_64" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 90, 1-2. 3-4. 14-15ab (: cf. 2b)</span>
  </p>
</div>
<div class="latin hijo hijo_65" ontouchend="cambialengua(this)">
  <span class="red">R/. </span>Deus meus, sperábo in te
</div>
<div class="latin hijo hijo_66" ontouchend="cambialengua(this)">
  Qui hábitat in protectióne Altíssimi,<br />sub umbra Omnipoténtis
  commorábitur.<br />Dicet Dómino: «Refúgium meum<br />et fortitúdo mea, Deus
  meus, sperábo in eum».
</div>
<div class="latin hijo hijo_67" ontouchend="cambialengua(this)">
  <span class="red">R/. </span>Deus meus, sperábo in te
</div>
<div class="latin hijo hijo_68" ontouchend="cambialengua(this)">
  Quóniam ipse liberábit te de láqueo venántium<br />et a verbo malígno.<br />Alis
  suis obumbrábit tibi,<br />et sub pennas eius confúgies.
</div>
<div class="latin hijo hijo_69" ontouchend="cambialengua(this)">
  <span class="red">R/. </span>Deus meus, sperábo in te
</div>
<div class="latin hijo hijo_70" ontouchend="cambialengua(this)">
  Quóniam mihi adhǽsit, liberábo eum;<br />suscípiam eum, quóniam cognóvit nomen
  meum.<br />Clamábit ad me, et ego exáudiam eum;<br />cum ipso sum in
  tribulatióne.
</div>
<div class="latin hijo hijo_71" ontouchend="cambialengua(this)">
  <span class="red">R/. </span>Deus meus, sperábo in te
</div>
<div
  class="latin red hijo hijo_72"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_73" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Sponsabo te mihi in sempiternum</p>
  <p class="Areadingfrom">
    Léctio libri Osée prophétæ<span class="alindcha">2, 16.17b-18. 21-22</span>
  </p>
  <p>Hæc dicit Dóminus:</p>
  <p>
    «Ecce ego lactábo eam et ducam eam in solitúdinem et loquar ad cor eius; et
    respondébit ibi iuxta dies iuventútis suæ et iuxta dies ascensiónis suæ de
    terra Ægýpti.
  </p>
  <p>
    Et erit: in die illa, ait Dóminus, vocábis me: «Vir meus», et non vocábis me
    ultra: «Baal meus».
  </p>
  <p>
    Et sponsábo te mihi in sempitérnum; et sponsábo te mihi in iustítia et
    iudício et in misericórdia et miseratiónibus. Et sponsábo te mihi in fide,
    et cognósces Dóminum».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_74" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_75" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 145, 2-3.4-5.6-7.8-9</span>
  </p>
</div>
<div class="latin hijo hijo_76" ontouchend="cambialengua(this)">
  <span class="red">R/. </span>Miserátor et miséricors Dóminus.
</div>
<div class="latin hijo hijo_77" ontouchend="cambialengua(this)">
  Per síngulos dies benedícam tibi,<br />et laudábo nomen tuum<br />in sǽculum
  et in sǽculum sǽculi.<br />Magnus Dóminus et laudábilis nimis,<br />et
  magnitúdinis eius non est investigátio.
</div>
<div class="latin hijo hijo_78" ontouchend="cambialengua(this)">
  <span class="red">R/. </span>Miserátor et miséricors Dóminus.
</div>
<div class="latin hijo hijo_79" ontouchend="cambialengua(this)">
  Generátio generatióni laudábit ópera tua,<br />et poténtiam tuam
  pronuntiábunt.<br />Magnificéntiam glóriæ maiestátis tuæ loquéntur,<br />et
  mirabília tua enarrábunt.
</div>
<div class="latin hijo hijo_80" ontouchend="cambialengua(this)">
  <span class="red">R/. </span>Miserátor et miséricors Dóminus.
</div>
<div class="latin hijo hijo_81" ontouchend="cambialengua(this)">
  Et virtútem terribílium tuórum dicent,<br />et magnitúdinem tuam narrábunt.<br />Memóriam
  abundántiæ suavitátis tuæ eructábunt,<br />et iustítia tua exsultábunt.
</div>
<div class="latin hijo hijo_82" ontouchend="cambialengua(this)">
  <span class="red">R/. </span>Miserátor et miséricors Dóminus.
</div>
<div class="latin hijo hijo_83" ontouchend="cambialengua(this)">
  Miserátor et miséricors Dóminus,<br />longánimis et multæ misericórdiæ.<br />Suávis
  Dóminus univérsis,<br />et miseratiónes eius super ómnia ópera eius.
</div>
<div class="latin hijo hijo_84" ontouchend="cambialengua(this)">
  <span class="red">R/. </span>Miserátor et miséricors Dóminus.
</div>
<div class="latin hijo hijo_85" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Cf. 2 Tim 1, 10</span>
  </p>
  <p class="PsalmAlleluiaVerse">
    Allelúia.<br />Salvátor noster Iesus Christus destrúxit mortem,<br />et
    illuminávit vitam per Evangélium.<br />Allelúia.
  </p>
</div>
<div class="latin hijo hijo_86" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Fília mea modo defuncta est, sed veni et vivet</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">9, 18-26</span>
  </p>
</div>
<div class="latin hijo hijo_87" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_88" ontouchend="cambialengua(this)">
  <p>In illo témpore:</p>
  <p>
    Loquénte Iesu, ecce princeps unus accéssit et adorábat eum dicens: «Fília
    mea modo defúncta est; sed veni, impóne manum tuam super eam, et vivet». Et
    surgens Iesus sequebátur eum et discípuli eius.
  </p>
  <p>
    Et ecce múlier, quæ sánguinis fluxum patiebátur duódecim annis, accéssit
    retro et tétigit fímbriam vestiménti eius. Dicébat enim intra se: «Si
    tetígero tantum vestiméntum eius, salva ero».
  </p>
  <p>
    At Iesus convérsus et videns eam dixit: «Confíde, fília; fides tua te salvam
    fecit». Et salva facta est múlier ex illa hora.
  </p>
  <p>
    Et cum venísset Iesus in domum príncipis et vidísset tibícines et turbam
    tumultuántem, dicébat: «Recédite; non est enim mórtua puélla, sed dormit».
    Et deridébant eum. At cum eiécta esset turba, intrávit et ténuit manum eius,
    et surréxit puélla. Et éxiit fama hæc in univérsam terram illam.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_89" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_90" ontouchend="cambialengua(this)">
  <h2>Tempus «per annum»<br />Feria III hebd. XIV</h2>
</div>
<div
  class="latin red hijo hijo_91"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_92" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Appellabitur nomen tuum Israel, quoniam certasti cum Deo et prævaluisti!
  </p>
  <p class="Areadingfrom">
    Léctio libri Génesis<span class="alindcha">32, 23-32</span>
  </p>
  <p>In diébus illis:</p>
  <p>
    Cum nocte surrexísset Iacob, tulit duas uxóres suas et tótidem fámulas cum
    úndecim fíliis et transívit vadum Iaboc; sumptis ergo traductísque illis et
    ómnibus, quæ ad se pertinébant, per torréntem, mansit solus.
  </p>
  <p>
    Et ecce vir luctabátur cum eo usque mane. Qui cum vidéret quod eum superáre
    non posset, tétigit acetábulum fémoris eius, et statim luxátum est
    acetábulum fémoris Iacob, cum luctarétur cum illo. Dixítque: «Dimítte me,
    iam enim ascéndit auróra». Respóndit: «Non dimíttam te, nisi benedíxeris
    mihi». Ait ad eum: «Quod nomen est tibi?». Respóndit: «Iacob». At ille:
    «Nequáquam, inquit, Iacob ámplius appellábitur nomen tuum, sed Israel:
    quóniam certásti cum Deo et cum homínibus et prævaluísti!». Interrogávit eum
    Iacob: «Dic mihi, quo appelláris nómine?». Respóndit: «Cur quæris nomen
    meum?». Et benedíxit ei in eódem loco.
  </p>
  <p>
    Vocavítque Iacob nomen loci illíus Phánuel dicens: «Vidi Deum fácie ad
    fáciem, et salva facta est ánima mea». Ortúsque est ei sol, cum
    transgrederétur Phánuel; ipse vero claudicábat propter femur. Quam ob causam
    non cómedunt fílii Israel nervum, qui est in fémore, usque in præséntem
    diem, eo quod tetígerit nervum fémoris Iacob.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_93" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_94" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 16, 1. 2-3. 6-7. 8 et 15 (: 15a)</span>
  </p>
</div>
<div class="latin hijo hijo_95" ontouchend="cambialengua(this)">
  <span class="red">R/. </span>Ego in iustítia vidébo fáciem tuam, Dómine.
</div>
<div class="latin hijo hijo_96" ontouchend="cambialengua(this)">
  Exáudi, Dómine, iustítiam meam,<br />inténde deprecatiónem meam.<br />Auribus
  pércipe oratiónem meam,<br />non in lábiis dolósis.
</div>
<div class="latin hijo hijo_97" ontouchend="cambialengua(this)">
  <span class="red">R/. </span>Ego in iustítia vidébo fáciem tuam, Dómine.
</div>
<div class="latin hijo hijo_98" ontouchend="cambialengua(this)">
  De vultu tuo iudícium meum pródeat;<br />óculi tui vídeant æquitátes.<br />Proba
  cor meum, et vísita nocte;<br />igne me exámina, et non invénies in me
  iniquitátem.
</div>
<div class="latin hijo hijo_99" ontouchend="cambialengua(this)">
  <span class="red">R/. </span>Ego in iustítia vidébo fáciem tuam, Dómine.
</div>
<div class="latin hijo hijo_100" ontouchend="cambialengua(this)">
  Ego ad te clamávi quóniam exáudis me, Deus;<br />inclína aurem tuam mihi, et
  exáudi verba mea.<br />Mirífica misericórdias tuas,<br />qui salvos facis
  sperántes in te ab insurgéntibus, in déxtera tua.
</div>
<div class="latin hijo hijo_101" ontouchend="cambialengua(this)">
  <span class="red">R/. </span>Ego in iustítia vidébo fáciem tuam, Dómine.
</div>
<div class="latin hijo hijo_102" ontouchend="cambialengua(this)">
  Custódi me ut pupíllam óculi,<br />sub umbra alárum tuárum prótege me.<br />Ego
  autem in iustítia vidébo fáciem tuam,<br />satiábor, cum evigilávero,
  conspéctu tuo.
</div>
<div class="latin hijo hijo_103" ontouchend="cambialengua(this)">
  <span class="red">R/. </span>Ego in iustítia vidébo fáciem tuam, Dómine.
</div>
<div
  class="latin red hijo hijo_104"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_105" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Ventum seminabunt et turbinem metent</p>
  <p class="Areadingfrom">
    Léctio libri Osée prophétæ<span class="alindcha">8, 4-7.11-13</span>
  </p>
  <p>Hæc dicit Dóminus:</p>
  <p>
    «Constituérunt reges in Israel, et non ex me; príncipes constituérunt, et
    non cognóvi: argéntum suum et aurum suum fecérunt sibi idóla, ut interírent.
    Proiéctus est vítulus tuus, Samaría; irátus est furor meus in eos. Usquequo
    non póterunt emundári? Quia ex Israel et ipse est: ártifex fecit illum, et
    non est Deus; quóniam in scintíllas erit vítulus Samaríæ. Quia ventum
    seminábunt et túrbinem metent; cum culmus non sit in eo, germen non fáciet
    farínam: quod et si fécerit, aliéni cómedent eam.
  </p>
  <p>
    Cum multiplicáret Ephraim altária pro peccáto, factæ sunt ei aræ in
    peccátum. Scribébam ei multíplices leges meas; velut aliénæ computátæ sunt.
    Hóstias amant, ímmolant carnes et cómedunt; sed Dóminus non suscípiet eas.
    Nunc recordábitur iniquitátis eórum et visitábit peccáta eórum: ipsi in
    Ægýptum converténtur».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_106" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_107" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 113 B, 3-4. 5-6. 7ab et 8. 9-10 (: 9a)</span>
  </p>
</div>
<div class="latin hijo hijo_108" ontouchend="cambialengua(this)">
  <span class="red">R/. </span>Domus Israel sperávit in Dómino.
</div>
<div class="latin hijo hijo_109" ontouchend="cambialengua(this)">
  Deus autem noster in cælo,<br />ómnia quæcúmque vóluit, fecit.<br />Simulácra
  géntium argéntum et aurum,<br />ópera mánuum hóminum.
</div>
<div class="latin hijo hijo_110" ontouchend="cambialengua(this)">
  <span class="red">R/. </span>Domus Israel sperávit in Dómino.
</div>
<div class="latin hijo hijo_111" ontouchend="cambialengua(this)">
  Os habent et non loquéntur,<br />óculos habent, et non vidébunt.<br />Aures
  habent, et non áudient,<br />nares habent, et non odorábunt.
</div>
<div class="latin hijo hijo_112" ontouchend="cambialengua(this)">
  <span class="red">R/. </span>Domus Israel sperávit in Dómino.
</div>
<div class="latin hijo hijo_113" ontouchend="cambialengua(this)">
  Manus habent, et non palpábunt,<br />pedes habent, et non ambulábunt.<br />Símiles
  illis fiant qui fáciunt ea,<br />et omnes qui confídunt in eis.
</div>
<div class="latin hijo hijo_114" ontouchend="cambialengua(this)">
  <span class="red">R/. </span>Domus Israel sperávit in Dómino.
</div>
<div class="latin hijo hijo_115" ontouchend="cambialengua(this)">
  Domus Israel sperávit in Dómino,<br />adiutórium eórum et scutum eórum est.<br />Domus
  Aaron sperávit in Dómino,<br />adiutórium eórum et scutum eórum est.
</div>
<div class="latin hijo hijo_116" ontouchend="cambialengua(this)">
  <span class="red">R/. </span>Domus Israel sperávit in Dómino.
</div>
<div class="latin hijo hijo_117" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Io 10, 14</span>
  </p>
  <p class="PsalmAlleluiaVerse">
    Allelúia.<br />Ego sum pastor bonus, dicit Dóminus; et cognósco oves meas,
    et cognóscunt me meæ.<br />Allelúia.
  </p>
</div>
<div class="latin hijo hijo_118" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Messis quidem multa, operarii autem pauci</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">9, 32b-38</span>
  </p>
</div>
<div class="latin hijo hijo_119" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_120" ontouchend="cambialengua(this)">
  <p>In illo témpore:</p>
  <p>
    Ecce obtulérunt Iesu hóminem mutum, dæmónium habéntem. Et eiécto dǽmone,
    locútus est mutus. Et mirátæ sunt turbæ dicéntes: «Numquam appáruit sic in
    Israel!».
  </p>
  <p>Pharisǽi autem dicébant: «In príncipe dæmoniórum éicit dǽmones».</p>
  <p>
    Et circumíbat Iesus civitátes omnes et castélla, docens in synagógis eórum
    et prǽdicans Evangélium regni et curans omnem languórem et omnem
    infirmitátem. Videns autem turbas, misértus est eis, quia erant vexáti et
    iacéntes sicut oves non habéntes pastórem.
  </p>
  <p>
    Tunc dicit discípulis suis: «Messis quidem multa, operárii autem pauci;
    rogáte ergo Dóminum messis, ut mittat operários in messem suam».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_121" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_122" ontouchend="cambialengua(this)">
  <h2>Tempus «per annum»<br />Feria IV hebd. XIV</h2>
</div>
<div
  class="latin red hijo hijo_123"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_124" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Merito hæc patimur, quia peccavimus in fratrem nostrum</p>
  <p class="Areadingfrom">
    Léctio libri Génesis<span class="alindcha">41, 55-57; 42, 5-7.17-24a</span>
  </p>
  <p>In diébus illis:</p>
  <p>
    Esuriénte terra Ægýpti, clamávit pópulus ad pharaónem aliménta petens.
    Quibus ille respóndit: «Ite ad Ioseph et, quidquid vobis díxerit, fácite».
    Et inváluit fames in omni terra Ægýpti; aperuítque Ioseph univérsa hórrea et
    vendébat Ægýptiis; nam et illos opprésserat fames. Omnésque provínciæ
    veniébant in Ægýptum, ut émerent escas apud Ioseph, quia inópia invalúerat
    in univérsa terra.
  </p>
  <p>
    Et ingréssi sunt fílii Iacob terram Ægýpti cum áliis, qui pergébant ad
    eméndum. Erat autem fames in terra Chánaan. Et Ioseph erat princeps in terra
    Ægýpti, atque ad eius nutum fruménta pópulis vendebántur. Cumque veníssent
    et adorássent eum fratres sui proni in terram, et agnovísset eos, quasi ad
    aliénos dúrius loquebátur intérrogans eos. Et trádidit ergo illos custódiæ
    tribus diébus.
  </p>
  <p>
    Die autem tértio edúctis de cárcere, ait: «Fácite, quæ dixi, et vivétis;
    Deum enim tímeo. Si sincéri estis, frater vester unus ligétur in cárcere;
    vos autem abíte et ferte fruménta, quæ emístis, in domos vestras, et fratrem
    vestrum mínimum ad me addúcite, ut possim vestros probáre sermónes, et non
    moriámini».
  </p>
  <p>
    Fecérunt, ut díxerat, et locúti sunt ad ínvicem: «Mérito hæc pátimur, quia
    peccávimus in fratrem nostrum vidéntes angústiam ánimæ illíus, cum
    deprecarétur nos, et non audívimus. Idcírco venit super nos ista
    tribulátio». Et Ruben ait: «Numquid non dixi vobis: Nolíte peccáre in
    púerum? Et non audístis me. En sanguis eius exquíritur».
  </p>
  <p>
    Nesciébant autem quod intellégeret Ioseph, eo quod per intérpretem
    loquebátur ad eos. Avertítque se parúmper et flevit.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_125" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_126" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 32, 2-3. 10-11. 18-19 (: 22)</span>
  </p>
</div>
<div class="latin hijo hijo_127" ontouchend="cambialengua(this)">
  <span class="red">R/. </span>Fiat misericórdia tua, Dómine, super nos,
  quemádmodum sperávimus in te.
</div>
<div class="latin hijo hijo_128" ontouchend="cambialengua(this)">
  Confitémini Dómino in cíthara,<br />in psaltério decem chordárum psállite
  illi.<br />Cantáte ei cánticum novum,<br />bene psállite ei in vociferatióne.
</div>
<div class="latin hijo hijo_129" ontouchend="cambialengua(this)">
  <span class="red">R/. </span>Fiat misericórdia tua, Dómine, super nos,
  quemádmodum sperávimus in te.
</div>
<div class="latin hijo hijo_130" ontouchend="cambialengua(this)">
  Dóminus díssipat consília géntium,<br />írritas facit cogitatiónes
  populórum.<br />Consílium autem Dómini in ætérnum manet,<br />cogitatiónes
  cordis eius in generatióne et generatiónem.
</div>
<div class="latin hijo hijo_131" ontouchend="cambialengua(this)">
  <span class="red">R/. </span>Fiat misericórdia tua, Dómine, super nos,
  quemádmodum sperávimus in te.
</div>
<div class="latin hijo hijo_132" ontouchend="cambialengua(this)">
  Ecce óculi Dómini super metuéntes eum,<br />in eos qui sperant super
  misericórdia eius,<br />ut éruat a morte ánimas eórum,<br />et alat eos in
  fame.
</div>
<div class="latin hijo hijo_133" ontouchend="cambialengua(this)">
  <span class="red">R/. </span>Fiat misericórdia tua, Dómine, super nos,
  quemádmodum sperávimus in te
</div>
<div
  class="latin red hijo hijo_134"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_135" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Tempus est requirendi Dominum</p>
  <p class="Areadingfrom">
    Léctio libri Osée prophétæ<span class="alindcha">10, 1-3.7-8.12</span>
  </p>
  <p>
    Vitis frondósa Israel, fructum prodúcens sibi; secúndum multitúdinem fructus
    sui multiplicávit altária, iuxta ubertátem terræ suæ decorávit simulácra.
    Divísum est cor eórum, nunc pœnas solvent; ipse confrínget aras eórum,
    depopulábitur simulácra eórum. Profécto nunc dicent: «Non est rex nobis; non
    enim timémus Dóminum, et rex quid fáciet nobis?».
  </p>
  <p>
    Perit Samaría, rex eius quasi festúca super fáciem aquæ. Et disperdéntur
    excélsa impietátis, peccátum Israel; spina et tríbulus ascéndet super aras
    eórum, et dicent móntibus: «Operíte nos!». et cóllibus: «Cádite super nos!».
  </p>
  <p>
    Semináte vobis in iustítia, métite secúndum caritátem; innováte vobis
    novále. Tempus est requiréndi Dóminum, donec véniat, ut pluat vobis
    iustítiam.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_136" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_137" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 104, 2-3. 4-5. 6-7 (: 4b)</span>
  </p>
</div>
<div class="latin hijo hijo_138" ontouchend="cambialengua(this)">
  <span class="red">R/. </span>Quǽrite fáciem Dómini semper.
</div>
<div class="latin hijo hijo_139" ontouchend="cambialengua(this)">
  Cantáte ei et psállite ei,<br />meditámini in ómnibus mirabílibus eius.<br />Laudámini
  in nómine sancto eius,<br />lætétur cor quæréntium Dóminum.
</div>
<div class="latin hijo hijo_140" ontouchend="cambialengua(this)">
  <span class="red">R/. </span>Quǽrite fáciem Dómini semper.
</div>
<div class="latin hijo hijo_141" ontouchend="cambialengua(this)">
  Quǽrite Dóminum et poténtiam eius,<br />quǽrite fáciem eius semper.<br />Mementóte
  mirabílium eius quæ fecit,<br />prodígia eius et iudícia oris eius.
</div>
<div class="latin hijo hijo_142" ontouchend="cambialengua(this)">
  <span class="red">R/. </span>Quǽrite fáciem Dómini semper.
</div>
<div class="latin hijo hijo_143" ontouchend="cambialengua(this)">
  Semen Abraham, servi eius,<br />fílii Iacob, elécti eius.<br />Ipse Dóminus
  Deus noster;<br />in univérsa terra iudícia eius.
</div>
<div class="latin hijo hijo_144" ontouchend="cambialengua(this)">
  <span class="red">R/. </span>Quǽrite fáciem Dómini semper.
</div>
<div class="latin hijo hijo_145" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Mc 1, 15</span>
  </p>
  <p class="PsalmAlleluiaVerse">
    Allelúia.<br />Appropinquávit regnum Dei; pænitémini et crédite
    Evangélio.<br />Allelúia.
  </p>
</div>
<div class="latin hijo hijo_146" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Ite ad oves quæ perierunt domus Israel</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">10, 1-7</span>
  </p>
</div>
<div class="latin hijo hijo_147" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_148" ontouchend="cambialengua(this)">
  <p>In illo témpore:</p>
  <p>
    Convocátis Duódecim discípulis suis, dedit illis Iesus potestátem spirítuum
    immundórum, ut eícerent eos et curárent omnem languórem et omnem
    infirmitátem.
  </p>
  <p>
    Duódecim autem apostólorum nómina sunt hæc: primus Simon, qui dícitur
    Petrus, et Andréas frater eius, et Iacóbus Zebedǽi et Ioánnes frater eius,
    Philíppus et Bartholomǽus, Thomas et Matthǽus publicánus, Iacóbus Alphǽi et
    Thaddǽus, Simon Chananǽus et Iudas Iscariótes, qui et trádidit eum.
  </p>
  <p>
    Hos Duódecim misit Iesus præcípiens eis et dicens: «In viam géntium ne
    abiéritis et in civitátes Samaritanórum ne intravéritis; sed pótius ite ad
    oves, quæ periérunt domus Israel. Eúntes autem prædicáte dicéntes:
    «Appropinquávit regnum cælórum»».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_149" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_150" ontouchend="cambialengua(this)">
  <h2>Tempus «per annum»<br />Feria V hebd. XIV</h2>
</div>
<div
  class="latin red hijo hijo_151"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_152" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Pro salute vestra misit me Deus in Ægyptum</p>
  <p class="Areadingfrom">
    Léctio libri Génesis<span class="alindcha">44, 18-21.23-29; 45, 1-5</span>
  </p>
  <p>In diébus illis:</p>
  <p>
    Accédens própius Iudas confidénter ait ad Ioseph: «Oro, dómine mi, loquátur
    servus tuus verbum in áuribus tuis, et ne irascáris fámulo tuo; tu es enim
    sicut phárao! Dóminus meus interrogávit prius servos suos: «Habétis patrem
    aut fratrem?». Et nos respóndimus dómino meo: «Est nobis pater senex et puer
    párvulus, qui in senectúte illíus natus est, cuius uterínus frater mórtuus
    est; et ipse solus súperest a matre sua, pater vero tenére díligit eum».
    Dixistíque servis tuis: «Addúcite eum ad me, et ponam óculos meos super
    illum. Nisi vénerit frater vester mínimus vobíscum, non vidébitis ámplius
    fáciem meam».
  </p>
  <p>
    Cum ergo ascendissémus ad fámulum tuum patrem nostrum, narrávimus ei ómnia,
    quæ locútus est dóminus meus, et dixit pater noster: «Revertímini et émite
    nobis parum trítici». Cui díximus: «Ire non póssumus. Si frater noster
    mínimus descénderit nobíscum, proficiscémur simul; alióquin, illo absénte,
    non potérimus vidére fáciem viri». Ad quæ servus tuus pater meus respóndit:
    «Vos scitis quod duos genúerit mihi uxor mea. Egréssus est unus a me, et
    dixi: Béstia devorávit eum! Et hucúsque non compáret. Si tuléritis et istum
    a fácie mea, et áliquid ei in via contígerit, deducétis canos meos cum
    mæróre ad ínferos»».
  </p>
  <p>
    Non se póterat ultra cohibére Ioseph ómnibus coram astántibus, unde
    clamávit: «Egredímini, cuncti, foras!». Et nemo áderat cum eo, quando
    manifestávit se frátribus suis. Elevavítque vocem cum fletu, quam audiérunt
    Ægýptii omnísque domus pharaónis.
  </p>
  <p>
    Et dixit Ioseph frátribus suis: «Ego sum Ioseph! Adhuc pater meus vivit?».
    Nec póterant respondére fratres nímio terróre pertérriti. Ad quos ille
    cleménter: «Accédite, inquit, ad me». Et cum accessíssent prope: «Ego sum,
    ait, Ioseph frater vester, quem vendidístis in Ægýptum. Nolíte contristári,
    neque vobis durum esse videátur quod vendidístis me in his regiónibus. Pro
    salúte enim vestra misit me Deus ante vos in Ægýptum».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_153" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_154" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 104, 16-17. 18-19. 20-21 (: 5a)</span>
  </p>
</div>
<div class="latin hijo hijo_155" ontouchend="cambialengua(this)">
  <span class="red">R/. </span>Mementóte mirabílium quæ fecit Dóminus.
</div>
<div class="latin hijo hijo_156" ontouchend="cambialengua(this)">
  Et vocávit famem super terram<br />et omne báculum panis contrívit.<br />Misit
  ante eos virum,<br />in servum venúmdatus est Ioseph.
</div>
<div class="latin hijo hijo_157" ontouchend="cambialengua(this)">
  <span class="red">R/. </span>Mementóte mirabílium quæ fecit Dóminus.
</div>
<div class="latin hijo hijo_158" ontouchend="cambialengua(this)">
  Strinxérunt in compédibus pedes eius,<br />in ferrum intrávit collum eius,<br />donec
  veníret verbum eius,<br />elóquium Dómini purgáret eum.
</div>
<div class="latin hijo hijo_159" ontouchend="cambialengua(this)">
  <span class="red">R/. </span>Mementóte mirabílium quæ fecit Dóminus.
</div>
<div class="latin hijo hijo_160" ontouchend="cambialengua(this)">
  Misit rex et solvit eum,<br />princeps populórum, et dimísit eum;<br />constítuit
  eum dóminum domus suæ,<br />et príncipem omnis possessiónis suæ.
</div>
<div class="latin hijo hijo_161" ontouchend="cambialengua(this)">
  <span class="red">R/. </span>Mementóte mirabílium quæ fecit Dóminus.
</div>
<div
  class="latin red hijo hijo_162"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_163" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Convertitur in me cor meum.</p>
  <p class="Areadingfrom">
    Léctio libri Osée prophétæ<span class="alindcha">11, 1-4. 8c-9</span>
  </p>
  <p>Hæc dicit Dóminus:</p>
  <p>
    «Cum puer esset Israel, diléxi eum et ex Ægýpto vocávi fílium meum. Quanto
    magis vocábam eos, tanto recessérunt a fácie mea; ipsi Báalim immolábant et
    simulácris sacrificábant.
  </p>
  <p>
    Et ego dirigébam gressus Ephraim, portábam eos in bráchiis meis, et
    nesciérunt quod curárem eos. In funículis humanitátis trahébam eos, in
    vínculis caritátis; et fui eis, quasi qui élevant infántem ad maxíllas suas,
    et declinávi ad eum, ut vescerétur.
  </p>
  <p>
    Convértitur in me cor meum, simul exardéscit miserátio mea. Non fáciam
    furórem iræ meæ, non convértar, ut dispérdam Ephraim, quóniam Deus ego et
    non homo, in médio tui Sanctus et non véniam in terróre».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_164" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_165" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 79, 2ac et 3bc. 15-16 (: 4b)</span>
  </p>
</div>
<div class="latin hijo hijo_166" ontouchend="cambialengua(this)">
  <span class="red">R/. </span>Illústra fáciem tuam, Dómine, et salvi érimus.
</div>
<div class="latin hijo hijo_167" ontouchend="cambialengua(this)">
  Qui pascis Israel, inténde.<br />Qui sedes super Chérubim, effúlge.<br />Excita
  poténtiam tuam et veni,<br />ut salvos fácias nos.
</div>
<div class="latin hijo hijo_168" ontouchend="cambialengua(this)">
  <span class="red">R/. </span>Illústra fáciem tuam, Dómine, et salvi érimus.
</div>
<div class="latin hijo hijo_169" ontouchend="cambialengua(this)">
  Deus virtútum, convértere;<br />réspice de cælo et vide, et vísita víneam
  istam.<br />Et prótege eam quam plantávit déxtera tua,<br />et super fílium
  hóminis quem confirmásti tibi.
</div>
<div class="latin hijo hijo_170" ontouchend="cambialengua(this)">
  <span class="red">R/. </span>Illústra fáciem tuam, Dómine, et salvi érimus.
</div>
<div class="latin hijo hijo_171" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Mc 1, 15</span>
  </p>
  <p class="PsalmAlleluiaVerse">
    Allelúia.<br />Appropinquávit regnum Dei; pænitémini et crédite
    Evangélio.<br />Allelúia.
  </p>
</div>
<div class="latin hijo hijo_172" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Gratis accepistis, gratis date</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">10, 7-15</span>
  </p>
</div>
<div class="latin hijo hijo_173" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_174" ontouchend="cambialengua(this)">
  <p>In illo témpore: Dixit Iesus apóstolis suis:</p>
  <p>
    «Eúntes prædicáte dicéntes: «Appropinquávit regnum cælórum». Infírmos
    curáte, mórtuos suscitáte, leprósos mundáte, dǽmones eícite; gratis
    accepístis, gratis date. Nolíte possidére aurum neque argéntum neque
    pecúniam in zonis vestris, non peram in via neque duas túnicas neque
    calceaménta neque virgam; dignus enim est operárius cibo suo.
  </p>
  <p>
    In quamcúmque civitátem aut castéllum intravéritis, interrogáte quis in ea
    dignus sit; et ibi manéte donec exeátis. Intrántes autem in domum, salutáte
    eam; et si quidem fúerit domus digna, véniat pax vestra super eam; si autem
    non fúerit digna, pax vestra ad vos revertátur.
  </p>
  <p>
    Et quicúmque non recéperit vos neque audíerit sermónes vestros, exeúntes
    foras de domo vel de civitáte illa, excútite púlverem de pédibus vestris.
    Amen dico vobis: Tolerabílius erit terræ Sodomórum et Gomorræórum in die
    iudícii quam illi civitáti».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_175" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_176" ontouchend="cambialengua(this)">
  <h2>Tempus «per annum»<br />Feria VI hebd. XIV</h2>
</div>
<div
  class="latin red hijo hijo_177"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_178" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Lætus moriar, quia vidi faciem tuam</p>
  <p class="Areadingfrom">
    Léctio libri Génesis<span class="alindcha">46, 1-7. 28-30</span>
  </p>
  <p>In diébus illis:</p>
  <p>
    Profectus Israel cum ómnibus, quæ habébat, venit Bersabée et, mactátis ibi
    víctimis Deo patris sui Isaac, audívit eum per visiónem noctis vocántem se:
    «Iacob, Iacob!». Cui respóndit: «Ecce adsum!». Ait illi: «Ego sum Deus, Deus
    patris tui. Noli timére descéndere in Ægýptum, quia in gentem magnam fáciam
    te ibi. Ego descéndam tecum illuc et ego inde addúcam te reverténtem; Ioseph
    quoque ponet manus suas super óculos tuos».
  </p>
  <p>
    Surréxit ígitur Iacob a Bersabée, tulerúntque eum fílii cum párvulis et
    uxóribus suis in plaustris, quæ míserat phárao ad portándum senem,
    sumpsérunt quoque ómnia, quæ posséderant in terra Chánaan; venerúntque in
    Ægýptum Iacob et omne semen eius, fílii eius et nepótes, fíliæ et cuncta
    simul progénies.
  </p>
  <p>
    Misit autem Iudam ante se ad Ioseph, ut nuntiáret et occúrreret in Gessen.
    Et venérunt in terram Gessen. Iunctóque Ioseph curru suo, ascéndit óbviam
    patri suo in Gessen; vidénsque eum írruit super collum eius et inter
    ampléxus diu flevit. Dixítque Israel ad Ioseph: «Iam lætus móriar, quia vidi
    fáciem tuam et supérstitem te relínquo».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_179" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_180" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 36, 3-4. 18-19. 27-28. 39-40 (: 39a)</span>
  </p>
</div>
<div class="latin hijo hijo_181" ontouchend="cambialengua(this)">
  <span class="red">R/. </span>Salus iustórum a Dómino est.
</div>
<div class="latin hijo hijo_182" ontouchend="cambialengua(this)">
  Spera in Dómino et fac bonitátem,<br />et inhabitábis terram et pascéris in
  fide.<br />Delectáre in Dómino,<br />et dabit tibi petitiónes cordis tui.
</div>
<div class="latin hijo hijo_183" ontouchend="cambialengua(this)">
  <span class="red">R/. </span>Salus iustórum a Dómino est.
</div>
<div class="latin hijo hijo_184" ontouchend="cambialengua(this)">
  Novit Dóminus dies immaculatórum,<br />et heréditas eórum in ætérnum erit.<br />Non
  confundéntur in témpore malo,<br />et in diébus famis saturabúntur.
</div>
<div class="latin hijo hijo_185" ontouchend="cambialengua(this)">
  <span class="red">R/. </span>Salus iustórum a Dómino est.
</div>
<div class="latin hijo hijo_186" ontouchend="cambialengua(this)">
  Declína a malo et fac bonum,<br />et inhabitábis in sǽculum sǽculi.<br />Quia
  Dóminus amat iudícium,<br />et non derelínquet sanctos suos.<br />Iniústi in
  ætérnum disperíbunt,<br />et semen impiórum exterminábitur.
</div>
<div class="latin hijo hijo_187" ontouchend="cambialengua(this)">
  <span class="red">R/. </span>Salus iustórum a Dómino est.
</div>
<div class="latin hijo hijo_188" ontouchend="cambialengua(this)">
  Salus autem iustórum a Dómino,<br />et protéctor eórum in témpore
  tribulatiónis.<br />Et adiuvábit eos Dóminus et liberábit eos,<br />et éruet
  eos a peccatóribus et salvábit eos,<br />quia speravérunt in eo.
</div>
<div class="latin hijo hijo_189" ontouchend="cambialengua(this)">
  <span class="red">R/. </span>Salus iustórum a Dómino est.
</div>
<div
  class="latin red hijo hijo_190"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_191" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Non vocabimus ultra: «Deos nostros!» opera manuum nostrarum.
  </p>
  <p class="Areadingfrom">
    Léctio libri Osée prophétæ<span class="alindcha">14, 2-10</span>
  </p>
  <p>
    Convértere, Israel, ad Dóminum Deum tuum, quóniam corruísti in iniquitáte
    tua. Tóllite vobíscum verba et convertímini ad Dóminum; dícite ei: «Omnem
    aufer iniquitátem et áccipe bonum, et reddémus fructum labiórum nostrórum.
    Assýria non salvábit nos; super equum non ascendémus nec vocábimus ultra:
    «Deos nostros!» ópera mánuum nostrárum, quia in te misericórdiam consequétur
    pupíllus».
  </p>
  <p>
    «Sanábo prævaricatiónem eórum, díligam eos spontánee, quia avérsus est furor
    meus ab eis. Ero quasi ros pro Israel; germinábit quasi lílium et mittet
    radíces suas ut Líbanus. Expandéntur rami eius; et erit quasi olíva glória
    eius, et odor eius ut Líbani.
  </p>
  <p>
    Converténtur sedéntes in umbra mea, colent tríticum et germinábunt quasi
    vínea; memoriále eius sicut vinum Líbani. Ephraim, quid ei ultra idóla? Ego
    exáudio et respício in eum. Ego ut ábies virens: ex me fructus tuus
    invenítur».
  </p>
  <p>
    Qui sápiens est, intéllegat ista; intéllegens sciat hæc! Quia rectæ viæ
    Dómini, et iusti ambulábunt in eis; prævaricatóres vero córruent in eis.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_192" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_193" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 50, 3-4. 8-9. 12-13. 14 et 17 (: 17b)</span>
  </p>
</div>
<div class="latin hijo hijo_194" ontouchend="cambialengua(this)">
  <span class="red">R/. </span>Os meum annuntiábit laudem tuam.
</div>
<div class="latin hijo hijo_195" ontouchend="cambialengua(this)">
  Miserére mei, Deus, secúndum misericórdiam tuam;<br />et secúndum multitúdinem
  miseratiónum tuárum<br />dele iniquitátem meam.<br />Amplius lava me ab
  iniquitáte mea,<br />et a peccáto meo munda me.
</div>
<div class="latin hijo hijo_196" ontouchend="cambialengua(this)">
  <span class="red">R/. </span>Os meum annuntiábit laudem tuam.
</div>
<div class="latin hijo hijo_197" ontouchend="cambialengua(this)">
  Ecce enim veritátem in corde dilexísti,<br />et in occúlto sapiéntiam
  manifestásti mihi.<br />Aspérges me hyssópo, et mundábor;<br />lavábis me, et
  super nivem dealbábor
</div>
<div class="latin hijo hijo_198" ontouchend="cambialengua(this)">
  <span class="red">R/. </span>Os meum annuntiábit laudem tuam.
</div>
<div class="latin hijo hijo_199" ontouchend="cambialengua(this)">
  Cor mundum crea in me, Deus,<br />et spíritum firmum ínnova in viscéribus
  meis.<br />Ne proícias me a fácie tua,<br />et spíritum sanctum tuum ne
  áuferas a me.
</div>
<div class="latin hijo hijo_200" ontouchend="cambialengua(this)">
  <span class="red">R/. </span>Os meum annuntiábit laudem tuam.
</div>
<div class="latin hijo hijo_201" ontouchend="cambialengua(this)">
  Redde mihi lætítiam salutáris tui<br />et spíritu promptíssimo confírma me.<br />Dómine,
  lábia mea apéries,<br />et os meum annuntiábit laudem tuam.
</div>
<div class="latin hijo hijo_202" ontouchend="cambialengua(this)">
  <span class="red">R/. </span>Os meum annuntiábit laudem tuam.
</div>
<div class="latin hijo hijo_203" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Io 16, 13a; 14, 26d</span>
  </p>
  <p class="PsalmAlleluiaVerse">
    Allelúia.<br />Cum vénerit Spíritus veritátis, dedúcet vos in omnem
    veritátem,<br />et súggeret vobis ómnia quæ dixi vobis.<br />Allelúia.
  </p>
</div>
<div class="latin hijo hijo_204" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Non vos estis qui loquimini, sed Spiritus Patris vestri</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">10, 16-23</span>
  </p>
</div>
<div class="latin hijo hijo_205" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_206" ontouchend="cambialengua(this)">
  <p>In illo témpore: Dixit Iesus apóstolis suis:</p>
  <p>
    «Ecce ego mitto vos sicut oves in médio lupórum; estóte ergo prudéntes sicut
    serpéntes et símplices sicut colúmbæ.
  </p>
  <p>
    Cavéte autem ab homínibus; tradent enim vos in concíliis, et in synagógis
    suis flagellábunt vos; et ad prǽsides et ad reges ducémini propter me in
    testimónium illis et géntibus. Cum autem tradent vos, nolíte cogitáre
    quómodo aut quid loquámini; dábitur enim vobis in illa hora quid loquámini.
    Non enim vos estis, qui loquímini, sed Spíritus Patris vestri, qui lóquitur
    in vobis.
  </p>
  <p>
    Tradet autem frater fratrem in mortem, et pater fílium; et insúrgent fílii
    in paréntes et morte eos affícient. Et éritis ódio ómnibus propter nomen
    meum; qui autem perseveráverit in finem, hic salvus erit.
  </p>
  <p>
    Cum autem persequéntur vos in civitáte ista, fúgite in áliam; amen enim dico
    vobis: Non consummábitis civitátes Israel, donec véniat Fílius hóminis».
  </p>
  <p class="TheWordoftheLord4">Verbum Dómini.</p>
</div>
<div class="latin hijo hijo_207" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_208" ontouchend="cambialengua(this)">
  <h2>Tempus «per annum»<br />Sabbato hebd. XIV</h2>
</div>
<div
  class="latin red hijo hijo_209"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_210" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Deus visitabit vos et ascendere faciet de terra ista</p>
  <p class="Areadingfrom">
    Léctio libri Génesis<span class="alindcha">49, 29-33; 50, 15-26a</span>
  </p>
  <p>In diébus illis:</p>
  <p>
    Præcépit Iacob fíliis suis dicens: «Ego cóngregor ad pópulum meum; sepelíte
    me cum pátribus meis in spelúnca Machpéla, quæ est in agro Ephron Hetthǽi
    contra Mambre in terra Chánaan, quam emit Abraham cum agro ab Ephron Hetthǽo
    in possessiónem sepúlcri; ibi sepeliérunt eum et Saram uxórem eius, ibi
    sepúltus est Isaac cum Rebécca cóniuge sua, ibi et Lia cóndita iacet».
  </p>
  <p>
    Finitísque mandátis, quibus fílios instruébat, collégit pedes suos super
    léctulum et óbiit; appositúsque est ad pópulum suum.
  </p>
  <p>
    Quo mórtuo, timéntes fratres Ioseph et mútuo colloquéntes: «Ne forte memor
    sit iniúriæ, quam passus est, et reddat nobis omne malum, quod fécimus»,
    mandavérunt ei dicéntes: «Pater tuus præcépit nobis, ántequam morerétur, ut
    hæc tibi verbis illíus dicerémus: «Obsecro, ut obliviscáris scéleris fratrum
    tuórum et peccáti atque malítiæ, quam exercuérunt in te». Nos quoque orámus,
    ut servis Dei patris tui dimíttas iniquitátem hanc». Quibus audítis, flevit
    Ioseph.
  </p>
  <p>
    Venerúntque ad eum fratres sui et proni coram eo dixérunt: «Servi tui
    sumus». Quibus ille respóndit: «Nolíte timére. Num Dei póssumus resístere
    voluntáti? Vos cogitástis de me malum; sed Deus vertit illud in bonum, ut
    exaltáret me, sicut in præsentiárum cérnitis, et salvos fáceret multos
    pópulos. Nolíte timére: ego pascam vos et párvulos vestros». Consolatúsque
    est eos et blande ac léniter est locútus.
  </p>
  <p>
    Et habitávit in Ægýpto cum omni domo patris sui; vixítque centum decem annis
    et vidit Ephraim fílios usque ad tértiam generatiónem; fílii quoque Machir
    fílii Manásse nati sunt in génibus Ioseph.
  </p>
  <p>
    Quibus transáctis, locútus est frátribus suis: «Post mortem meam Deus
    visitábit vos et ascéndere vos fáciet de terra ista ad terram, quam iurávit
    Abraham, Isaac et Iacob». Cumque adiurásset eos atque dixísset: «Deus
    visitábit vos; asportáte ossa mea vobíscum de loco isto», mórtuus est,
    explétis centum decem vitæ suæ annis. Et cónditus aromátibus repósitus est
    in lóculo in Ægýpto.
  </p>
  <p class="Incipit-oneline">Verbum Dómini.</p>
</div>
<div class="latin hijo hijo_211" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_212" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 104, 1-2. 3-4. 6-7 (: cf. 68, 33)</span>
  </p>
</div>
<div class="latin hijo hijo_213" ontouchend="cambialengua(this)">
  <span class="red">R/. </span>Húmiles, quǽrite Deum, et vivet cor vestrum.
</div>
<div class="latin hijo hijo_214" ontouchend="cambialengua(this)">
  Confitémini Dómino et invocáte nomen eius,<br />annuntiáte inter gentes ópera
  eius.<br />Cantáte ei et psállite ei,<br />meditámini in ómnibus mirabílibus
  eius.
</div>
<div class="latin hijo hijo_215" ontouchend="cambialengua(this)">
  <span class="red">R/. </span>Húmiles, quǽrite Deum, et vivet cor vestrum.
</div>
<div class="latin hijo hijo_216" ontouchend="cambialengua(this)">
  <p>
    Laudámini in nómine sancto eius,<br />lætétur cor quæréntium Dóminum.<br />Quǽrite
    Dóminum et poténtiam eius,<br />quǽrite fáciem eius semper.
  </p>
</div>
<div class="latin hijo hijo_217" ontouchend="cambialengua(this)">
  <span class="red">R/. </span>Húmiles, quǽrite Deum, et vivet cor vestrum.
</div>
<div class="latin hijo hijo_218" ontouchend="cambialengua(this)">
  Semen Abraham, servi eius,<br />fílii Iacob, elécti eius.<br />Ipse Dóminus
  Deus noster;<br />in univérsa terra iudícia eius.
</div>
<div class="latin hijo hijo_219" ontouchend="cambialengua(this)">
  <span class="red">R/. </span>Húmiles, quǽrite Deum, et vivet cor vestrum.
</div>
<div
  class="latin red hijo hijo_220"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_221" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Vir pollutus labiis ego sum, et regem, Dominum exercituum, vidi oculis meis
  </p>
  <p class="Areadingfrom">
    Léctio libri Isaíæ prophétæ<span class="alindcha">6, 1-8</span>
  </p>
  <p>
    In anno, quo mórtuus est rex Ozías, vidi Dóminum edéntem super sólium
    excélsum et elevátum; et fímbriæ eius replébant templum. Séraphim stabant
    iuxta eum; sex alæ uni et sex alæ álteri: duábus velábat fáciem suam et
    duábus velábat pedes suos et duábus volábat.
  </p>
  <p>
    Et clamábat alter ad álterum et dicébat: «Sanctus, Sanctus, Sanctus Dóminus
    exercítuum; plena est omnis terra glória eius». Et commóta sunt
    superliminária cárdinum a voce clamántis, et domus repléta est fumo.
  </p>
  <p>
    Et dixi: «Væ mihi, quia périi! Quia vir pollútus lábiis ego sum et in médio
    pópuli pollúta lábia habéntis ego hábito et regem, Dóminum exercítuum, vidi
    óculis meis».
  </p>
  <p>
    Et volávit ad me unus de séraphim, et in manu eius cálculus, quem fórcipe
    túlerat de altári, et tétigit os meum et dixit: «Ecce tétigit hoc lábia tua,
    et auferétur iníquitas tua, et peccátum tuum mundábitur».
  </p>
  <p>
    Et audívi vocem Dómini dicéntis: «Quem mittam? Et quis ibit nobis?». Et
    dixi: «Ecce ego, mitte me».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_222" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_223" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 92, 1ab. 1c-2. 5 (: 1a)</span>
  </p>
</div>
<div class="latin hijo hijo_224" ontouchend="cambialengua(this)">
  <span class="red">R/. </span>Dóminus regnávit, decórem indútus est.
</div>
<div class="latin hijo hijo_225" ontouchend="cambialengua(this)">
  Dóminus regnávit, decórem indútus est;<br />indútus est Dóminus, fortitúdine
  præcínxit se.
</div>
<div class="latin hijo hijo_226" ontouchend="cambialengua(this)">
  <span class="red">R/. </span>Dóminus regnávit, decórem indútus est.
</div>
<div class="latin hijo hijo_227" ontouchend="cambialengua(this)">
  Etenim firmávit orbem terræ qui non commovébitur.<br />Firmáta sedes tua ex
  tunc, a sǽculo tu es.
</div>
<div class="latin hijo hijo_228" ontouchend="cambialengua(this)">
  <span class="red">R/. </span>Dóminus regnávit, decórem indútus est.
</div>
<div class="latin hijo hijo_229" ontouchend="cambialengua(this)">
  Testimónia tua credibília facta sunt nimis;<br />domum tuam decet sanctitúdo,
  Dómine, in longitúdinem diérum.
</div>
<div class="latin hijo hijo_230" ontouchend="cambialengua(this)">
  <span class="red">R/. </span>Dóminus regnávit, decórem indútus est.
</div>
<div class="latin hijo hijo_231" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">1 Petr 4, 14</span>
  </p>
  <p class="PsalmAlleluiaVerse">
    Allelúia.<br />Si exprobrámini in nómine Christi, beáti,<br />quóniam
    Spíritus Dei super vos requiéscit.<br />Allelúia.
  </p>
</div>
<div class="latin hijo hijo_232" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Nolite timere eos qui occidunt corpus</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">10, 24-33</span>
  </p>
</div>
<div class="latin hijo hijo_233" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_234" ontouchend="cambialengua(this)">
  <p>In illo témpore: Dixit Iesus apóstolis suis:</p>
  <p>
    «Non est discípulus super magístrum nec servus super dóminum suum. Súfficit
    discípulo, ut sit sicut magíster eius, et servus sicut dóminus eius. Si
    patrem famílias Beélzebul vocavérunt, quanto magis domésticos eius!
  </p>
  <p>
    Ne ergo timuéritis eos. Nihil enim est opértum, quod non revelábitur, et
    occúltum, quod non sciétur. Quod dico vobis in ténebris, dícite in lúmine;
    et, quod in aure audítis, prædicáte super tecta.
  </p>
  <p>
    Et nolíte timére eos, qui occídunt corpus, ánimam autem non possunt
    occídere; sed pótius eum timéte, qui potest et ánimam et corpus pérdere in
    gehénna. Nonne duo pásseres asse véneunt? Et unus ex illis non cadet super
    terram sine Patre vestro. Vestri autem et capílli cápitis omnes numeráti
    sunt. Nolíte ergo timére; multis passéribus melióres estis vos.
  </p>
  <p>
    Omnis ergo qui confitébitur me coram homínibus, confitébor et ego eum coram
    Patre meo, qui est in cælis; qui autem negáverit me coram homínibus, negábo
    et ego eum coram Patre meo, qui est in cælis».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_235" ontouchend="cambialengua(this)">
  <span class="red">R/. </span>Laus tibi, Christe.
</div>
