<div class="latin hijo hijo_1" ontouchend="cambialengua(this)">
  <h2>DOMINICA IV ADVENTUS</h2>
</div>
<div class="latin hijo hijo_2" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Ecce virgo concipiet.</p>
  <p class="Areadingfrom">
    Léctio libri Isaíæ prophétæ<span class="alindcha">7, 10-14</span>
  </p>
  <p>In diébus illis:</p>
  <p>
    Locútus est Dóminus ad Achaz dicens: «Pete tibi signum a Dómino Deo tuo in
    profúndum inférni sive in excélsum supra».
  </p>
  <p>Et dixit Achaz: «Non petam et non tentábo Dóminum».</p>
  <p>
    Et dixit: «Audite ergo, domus David; numquid parum vobis est moléstos esse
    homínibus, quia molésti estis et Deo meo? Propter hoc dabit Dóminus ipse
    vobis signum. Ecce, virgo concípiet et páriet fílium et vocábit nomen eius
    Emmánuel».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_3" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_4" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 23, 1-2. 3-4ab. 5-6 (: 7c et 10b)</span>
  </p>
</div>
<div class="latin hijo hijo_5" ontouchend="cambialengua(this)">
  <span class="red">R/. </span>Introíbit Dóminus: ipse est rex glóriæ.
</div>
<div class="latin hijo hijo_6" ontouchend="cambialengua(this)">
  Dómini est terra et plenitúdo eius,<br />orbis terrárum et qui hábitant in
  eo.<br />Quia ipse super mária fundávit eum,<br />et super flúmina firmávit
  eum.
</div>
<div class="latin hijo hijo_7" ontouchend="cambialengua(this)">
  <span class="red">R/. </span>Introíbit Dóminus: ipse est rex glóriæ.
</div>
<div class="latin hijo hijo_8" ontouchend="cambialengua(this)">
  Quis ascéndet in montem Dómini,<br />aut quis stabit in loco sancto eius?<br />Innocens
  mánibus et mundo corde,<br />qui non accépit in vanum nomen eius.
</div>
<div class="latin hijo hijo_9" ontouchend="cambialengua(this)">
  <span class="red">R/. </span>Introíbit Dóminus: ipse est rex glóriæ.
</div>
<div class="latin hijo hijo_10" ontouchend="cambialengua(this)">
  Hic accípiet benedictiónem a Dómino,<br />et iustificatiónem a Deo salutári
  suo.<br />Hæc est generátio quæréntium eum,<br />quæréntium fáciem Dei Iacob.
</div>
<div class="latin hijo hijo_11" ontouchend="cambialengua(this)">
  <span class="red">R/. </span>Introíbit Dóminus: ipse est rex glóriæ.
</div>
<div class="latin hijo hijo_12" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">Iesus Christus, ex semine David, Filius Dei.</p>
  <p class="Areadingfrom">
    Léctio Epístolæ béati Pauli apóstoli ad Romános<span class="alindcha">1, 1-7</span>
  </p>
  <p>
    Paulus servus Christi Iesu, vocátus apóstolus, segregátus in Evangélium Dei,
    quod ante promíserat per prophétas suos in Scriptúris sanctis de Fílio suo,
    qui factus est ex sémine David secúndum carnem, qui constitútus est Fílius
    Dei in virtúte secúndum Spíritum sanctificatiónis ex resurrectióne
    mortuórum, Iesu Christo Dómino nostro, per quem accépimus grátiam et
    apostolátum ad obœditiónem fídei in ómnibus géntibus pro nómine eius, in
    quibus estis et vos vocáti Iesu Christi, ómnibus, qui sunt Romæ diléctis
    Dei, vocátis sanctis: grátia vobis et pax a Deo Patre nostro et Dómino Iesu
    Christo.
  </p>
  <p class="Incipit-oneline">Verbum Dómini.</p>
</div>
<div class="latin hijo hijo_13" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_14" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Mt 1, 23</span>
  </p>
  <p class="PsalmAlleluiaVerse">
    Allelúia.<br />Ecce virgo in útero habébit et páriet fílium,<br />et
    vocábunt nomen eius Emmánuel, Nobíscum Deus.<br />Allelúia.
  </p>
</div>
<div class="latin hijo hijo_15" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">
    Iesus nascetur de Maria, desponsata Ioseph, filio David.
  </p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">1, 18-24</span>
  </p>
</div>
<div class="latin hijo hijo_16" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_17" ontouchend="cambialengua(this)">
  <p>Iesu Christi generátio sic erat.</p>
  <p>
    Cum esset desponsáta mater eius María Ioseph, ántequam convenírent invénta
    est in útero habens de Spíritu Sancto. Ioseph autem vir eius, cum esset
    iustus et nollet eam tradúcere, vóluit occúlte dimíttere eam.
  </p>
  <p>
    Hæc autem eo cogitánte, ecce ángelus Dómini in somnis appáruit ei dicens:
    «Ioseph fili David, noli timére accípere Maríam cóniugem tuam. Quod enim in
    ea natum est, de Spíritu Sancto est; páriet autem fílium, et vocábis nomen
    eius Iesum: ipse enim salvum fáciet pópulum suum a peccátis eórum».
  </p>
  <p>
    Hoc autem totum factum est, ut adimplerétur id, quod dictum est a Dómino per
    prophétam dicéntem: «Ecce, virgo in útero habébit et páriet fílium, et
    vocábunt nomen eius Emmánuel», quod est interpretátum Nobíscum Deus.
  </p>
  <p>
    Exsúrgens autem Ioseph a somno fecit, sicut præcépit ei ángelus Dómini, et
    accépit cóniugem suam.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_18" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_19" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Regnum David erit usque in æternum ante faciem Domini.</p>
  <p class="Areadingfrom">
    Léctio libri secúndi Samuélis<span class="alindcha">7, 1-5. 8b-12. 14a. 16</span>
  </p>
  <p>
    Factum est cum sedísset rex in domo sua, et Dóminus dedísset ei réquiem
    úndique ab univérsis inimícis suis, dixit ad Nathan prophétam: «Vidésne quod
    ego hábitem in domo cédrina, et arca Dei pósita sit in médio péllium?».
  </p>
  <p>
    Dixítque Nathan ad regem: «Omne, quod est in corde tuo, vade, fac, quia
    Dóminus tecum est».
  </p>
  <p>
    Factum est autem in nocte illa, et ecce sermo Dómini ad Nathan dicens: «Vade
    et lóquere ad servum meum David: Hæc dicit Dóminus: Numquid tu ædificábis
    mihi domum ad habitándum? Ego tuli te de páscuis sequéntem greges, ut esses
    dux super pópulum meum Israel, et fui tecum in ómnibus, ubicúmque ambulásti,
    et interféci univérsos inimícos tuos a fácie tua; fecíque tibi nomen grande
    iuxta nomen magnórum, qui sunt in terra. Et ponam locum pópulo meo Israel et
    plantábo eum, et habitábit in eo et non turbábitur ámplius; nec addent fílii
    iniquitátis ut afflígant eum sicut prius et ex die, qua constítui iúdices
    super pópulum meum Israel, et réquiem dabo tibi ab ómnibus inimícis tuis.
  </p>
  <p>
    Prædicítque tibi Dóminus quod domum fáciat tibi Dóminus. Cumque compléti
    fúerint dies tui, et dormíeris cum pátribus tuis, suscitábo semen tuum post
    te, quod egrediétur de viscéribus tuis; et firmábo regnum eius. Ego ero ei
    in patrem, et ipse erit mihi in fílium.
  </p>
  <p>
    Et stábilis erit domus tua et regnum tuum usque in ætérnum ante fáciem meam,
    et thronus tuus erit firmus iúgiter».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_20" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_21" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 88, 2-3. 4-5. 27 et 29 (: cf. 2a)</span>
  </p>
</div>
<div class="latin hijo hijo_22" ontouchend="cambialengua(this)">
  <span class="red">R/. </span>Misericórdias tuas, Dómine, in ætérnum cantábo.
</div>
<div class="latin hijo hijo_23" ontouchend="cambialengua(this)">
  Misericórdias Dómini in ætérnum cantábo,<br />in generatiónem et
  generatiónem<br />annuntiábo veritátem tuam in ore meo.<br />Quóniam dixísti:
  «In ætérnum misericórdia ædificábitur»,<br />in cælis firmábitur véritas tua.
</div>
<div class="latin hijo hijo_24" ontouchend="cambialengua(this)">
  <span class="red">R/. </span>Misericórdias tuas, Dómine, in ætérnum cantábo.
</div>
<div class="latin hijo hijo_25" ontouchend="cambialengua(this)">
  «Dispósui testaméntum elécto meo,<br />iurávi David servo meo:<br />Usque in
  ætérnum confirmábo semen tuum,<br />et ædificábo in generatiónem et
  generatiónem sedem tuam»
</div>
<div class="latin hijo hijo_26" ontouchend="cambialengua(this)">
  <span class="red">R/. </span>Misericórdias tuas, Dómine, in ætérnum cantábo.
</div>
<div class="latin hijo hijo_27" ontouchend="cambialengua(this)">
  Ipse invocábit me: Pater meus es tu,<br />Deus meus et refúgium salútis
  meæ.<br />In ætérnum servábo illi misericórdiam meam,<br />et testaméntum meum
  fidéle ipsi.
</div>
<div class="latin hijo hijo_28" ontouchend="cambialengua(this)">
  <span class="red">R/. </span>Misericórdias tuas, Dómine, in ætérnum cantábo.
</div>
<div class="latin hijo hijo_29" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">
    Mysterium temporibus æternis tacitum nunc manifestatum est.
  </p>
  <p class="Areadingfrom">
    Léctio Epístolæ béati Pauli apóstoli ad Romános<span class="alindcha">16, 25-27</span>
  </p>
  <p>Fratres:</p>
  <p>
    Ei qui potens est vos confirmáre iuxta Evangélium meum et prædicatiónem Iesu
    Christi secúndum revelatiónem mystérii tempóribus ætérnis táciti,
    manifestáti autem nunc, et per scriptúras Prophetárum secúndum præcéptum
    ætérni Dei ad obœditiónem fídei in cunctis géntibus patefácti, soli sapiénti
    Deo per Iesum Christum, cui glória in sǽcula. Amen.
  </p>
  <p class="Incipit-oneline">Verbum Dómini.</p>
</div>
<div class="latin hijo hijo_30" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_31" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Lc 1, 38</span>
  </p>
  <p class="PsalmAlleluiaVerse">
    Allelúia.<br />Ecce ancílla Dómini;<br />fiat mihi secúndum verbum tuum.<br />Allelúia.
  </p>
</div>
<div class="latin hijo hijo_32" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Ecce concipies in utero et paries filium.</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">1, 26-38</span>
  </p>
</div>
<div class="latin hijo hijo_33" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_34" ontouchend="cambialengua(this)">
  <p>In illo témpore:</p>
  <p>
    Missus est ángelus Gábriel a Deo in civitátem Galilææ, cui nomen Názareth,
    ad vírginem desponsátam viro, cui nomen erat Ioseph de domo David, et nomen
    vírginis María.
  </p>
  <p>
    Et ingréssus ad eam dixit: «Ave, grátia plena, Dóminus tecum». Ipsa autem
    turbáta est in sermóne eius et cogitábat qualis esset ista salutátio.
  </p>
  <p>
    Et ait ángelus ei: «Ne tímeas, María; invenísti enim grátiam apud Deum. Et
    ecce concípies in útero et páries fílium et vocábis nomen eius Iesum. Hic
    erit magnus et Fílius Altíssimi vocábitur, et dabit illi Dóminus Deus sedem
    David patris eius, et regnábit super domum Iacob in ætérnum, et regni eius
    non erit finis».
  </p>
  <p>
    Dixit autem María ad ángelum: «Quómodo fiet istud, quóniam virum non
    cognósco?».
  </p>
  <p>
    Et respóndens ángelus dixit ei: «Spíritus Sanctus supervéniet in te, et
    virtus Altíssimi obumbrábit tibi: ideóque et quod nascétur sanctum,
    vocábitur Fílius Dei. Et ecce Elísabeth cognáta tua et ipsa concépit fílium
    in senécta sua, et hic mensis est sextus illi, quæ vocátur stérilis, quia
    non erit impossíbile apud Deum omne verbum».
  </p>
  <p>
    Dixit autem María: «Ecce ancílla Dómini; fiat mihi secúndum verbum tuum». Et
    discéssit ab illa ángelus.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_35" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_36" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Ex te egredietur dominator in Israel.</p>
  <p class="Areadingfrom">
    Léctio libri Michææ prophétæ<span class="alindcha">5, 1-4a</span>
  </p>
  <p>Hæc dicit Dóminus:</p>
  <p>
    Sed tu, Béthlehem Ephratha, párvulus in mílibus Iudæ, ex te mihi egrediétur,
    qui sit dominátor in Israel; et egréssus eius a tempóribus antíquis, a
    diébus æternitátis. Propter hoc dabit eos usque ad tempus, in quo partúriens
    páriet; et relíquiæ fratrum eius converténtur ad fílios Israel. Et stabit et
    pascet in fortitúdine Dómini, in sublimitáte nóminis Dómini Dei sui; et
    habitábunt secúre, quia nunc magnus erit usque ad términos terræ, et erit
    iste pax.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_37" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_38" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 79, 2ac et 3bc. 15-16. 18-19 (: 4)</span>
  </p>
</div>
<div class="latin hijo hijo_39" ontouchend="cambialengua(this)">
  <span class="red">R/. </span>Deus, convérte nos, illústra fáciem tuam, et
  salvi érimus.
</div>
<div class="latin hijo hijo_40" ontouchend="cambialengua(this)">
  Qui pascis Israel, inténde.<br />Qui sedes super Chérubim, effúlge.<br />Excita
  poténtiam tuam et veni,<br />ut salvos fácias nos.
</div>
<div class="latin hijo hijo_41" ontouchend="cambialengua(this)">
  <span class="red">R/. </span>Deus, convérte nos, illústra fáciem tuam, et
  salvi érimus.
</div>
<div class="latin hijo hijo_42" ontouchend="cambialengua(this)">
  Deus virtútum, convértere;<br />réspice de cælo et vide, et vísita víneam
  istam.<br />Et prótege eam quam plantávit déxtera tua,<br />et super fílium
  hóminis quem confirmásti tibi.
</div>
<div class="latin hijo hijo_43" ontouchend="cambialengua(this)">
  <span class="red">R/. </span>Deus, convérte nos, illústra fáciem tuam, et
  salvi érimus.
</div>
<div class="latin hijo hijo_44" ontouchend="cambialengua(this)">
  Fiat manus tua super virum déxteræ tuæ,<br />super fílium hóminis quem
  confirmásti tibi.<br />Et non discedémus a te, vivificábis nos,<br />et nomen
  tuum invocábimus.
</div>
<div class="latin hijo hijo_45" ontouchend="cambialengua(this)">
  <span class="red">R/. </span>Deus, convérte nos, illústra fáciem tuam, et
  salvi érimus.
</div>
<div class="latin hijo hijo_46" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">Ecce venio ut faciam voluntatem tuam.</p>
  <p class="Areadingfrom">
    Léctio Epístolæ ad Hebræos<span class="alindcha">10, 5-10</span>
  </p>
  <p>Fratres:</p>
  <p>
    Ingrédiens mundum Christus dicit: «Hóstiam et oblatiónem noluísti, corpus
    autem aptásti mihi; holocautómata et sacrifícia pro peccáto non tibi
    placuérunt. Tunc dixi: Ecce vénio, in capítulo libri scriptum est de me, ut
    fáciam, Deus, voluntátem tuam».
  </p>
  <p>
    Supérius dicens: «Hóstias et oblatiónes et holocautómata et sacrifícia pro
    peccáto noluísti, nec placuérunt tibi», quæ secúndum legem offerúntur, tunc
    dixit: «Ecce vénio, ut fáciam voluntátem tuam». Aufert primum, ut secúndum
    státuat; in qua voluntáte sanctificáti sumus per oblatiónem córporis Christi
    Iesu in semel.
  </p>
  <p class="Incipit-oneline">Verbum Dómini.</p>
</div>
<div class="latin hijo hijo_47" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_48" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Lc 1, 38</span>
  </p>
  <p class="PsalmAlleluiaVerse">
    Allelúia.<br />Ecce ancílla Dómini;<br />fiat mihi secúndum verbum tuum.<br />Allelúia.
  </p>
</div>
<div class="latin hijo hijo_49" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Unde hoc mihi ut veniat mater Domini mei ad me?</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">1, 39-45</span>
  </p>
</div>
<div class="latin hijo hijo_50" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_51" ontouchend="cambialengua(this)">
  <p>
    Exsúrgens María in diébus illis ábiit in montána cum festinatióne in
    civitátem Iudæ et intrávit in domum Zacharíæ et salutávit Elísabeth.
  </p>
  <p>
    Et factum est, ut audívit salutatiónem Maríæ Elísabeth, exsultávit infans in
    útero eius, et repléta est Spíritu Sancto Elísabeth et exclamávit voce magna
    et dixit:
  </p>
  <p>
    «Benedícta tu inter mulíeres, et benedíctus fructus ventris tui. Et unde hoc
    mihi, ut véniat mater Dómini mei ad me? Ecce enim ut facta est vox
    salutatiónis tuæ in áuribus meis, exsultávit in gáudio infans in útero meo.
    Et beáta, quæ crédidit, quóniam perficiéntur ea, quæ dicta sunt ei a
    Dómino».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_52" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_53" ontouchend="cambialengua(this)">
  <h2>
    IN FERIIS ADVENTUS<br />a Die 17 ad diem 24 decembris<br />Die 17 decembris
  </h2>
</div>
<div class="latin hijo hijo_54" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Non auferetur sceptrum de Iuda</p>
  <p class="Areadingfrom">
    Léctio libri Génesis<span class="alindcha">49, 2.8-10</span>
  </p>
  <p>
    Vocávit Iacob fílios suos et ait eis: «Congregámini, ut annúntiem, quæ
    ventúra sunt vobis in diébus novíssimis. Congregámini et audíte, fílii
    Iacob, audíte Israel patrem vestrum!
  </p>
  <p>
    Iuda, te laudábunt fratres tui; manus tua in cervícibus inimicórum tuórum;
    adorábunt te fílii patris tui. Cátulus leónis Iuda: a præda, fili mi,
    ascendísti; requiéscens accúbuit ut leo et quasi leaéna; quis suscitábit
    eum? Non auferétur sceptrum de Iuda et báculus ducis de pédibus eius, donec
    véniat ille, cuius est, et cui erit obœdiéntia géntium».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_55" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_56" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 71, 1-2. 3-4ab. 7-8. 17 (: cf. 7)</span>
  </p>
</div>
<div class="latin hijo hijo_57" ontouchend="cambialengua(this)">
  <span class="red">R/. </span>Florébit in diébus eius iustítia et abundántia
  pacis in ætérnum.
</div>
<div class="latin hijo hijo_58" ontouchend="cambialengua(this)">
  Deus, iudícium tuum regi da,<br />et iustítiam tuam fílio regis;<br />iúdicet
  pópulum tuum in iustítia,<br />et páuperes tuos in iudício.
</div>
<div class="latin hijo hijo_59" ontouchend="cambialengua(this)">
  <span class="red">R/. </span>Florébit in diébus eius iustítia et abundántia
  pacis in ætérnum.
</div>
<div class="latin hijo hijo_60" ontouchend="cambialengua(this)">
  Afferant montes pacem pópulo,<br />et colles iustítiam.<br />Iudicábit
  páuperes pópuli,<br />et salvos fáciet fílios ínopis.&nbsp;
</div>
<div class="latin hijo hijo_61" ontouchend="cambialengua(this)">
  <span class="red">R/. </span>Florébit in diébus eius iustítia et abundántia
  pacis in ætérnum.
</div>
<div class="latin hijo hijo_62" ontouchend="cambialengua(this)">
  Florébit in diébus eius iustítia et abundántia pacis,<br />donec auferátur
  luna.<br />Et dominábitur a mari usque ad mare,<br />et a Flúmine usque ad
  términos orbis terrárum.&nbsp;
</div>
<div class="latin hijo hijo_63" ontouchend="cambialengua(this)">
  <span class="red">R/. </span>Florébit in diébus eius iustítia et abundántia
  pacis in ætérnum.
</div>
<div class="latin hijo hijo_64" ontouchend="cambialengua(this)">
  Sit nomen eius benedíctum in sǽcula,<br />ante solem permanébit nomen eius.<br />Et
  benedicéntur in ipso omnes tribus terræ,<br />omnes gentes magnificábunt eum.
</div>
<div class="latin hijo hijo_65" ontouchend="cambialengua(this)">
  <span class="red">R/. </span>Florébit in diébus eius iustítia et abundántia
  pacis in ætérnum.
</div>
<div class="latin hijo hijo_66" ontouchend="cambialengua(this)">
  <p class="PsalmAlleluiaTitle">Alleluia<span class="alindcha"></span></p>
  <p class="PsalmAlleluiaVerse">
    Allelúia.<br />Sapiéntia Altíssimi, fórtiter suavitérque dispónens ómnia:<br />veni
    ad docéndum nos viam prudéntiæ.<br />Allelúia.
  </p>
</div>
<div class="latin hijo hijo_67" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Genealogia Iesu Christi, filii David</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">1, 1-17</span>
  </p>
</div>
<div class="latin hijo hijo_68" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_69" ontouchend="cambialengua(this)">
  <p>Liber generatiónis Iesu Christi fílii David fílii Abraham.</p>
  <p>
    Abraham génuit Isaac, Isaac autem génuit Iacob, Iacob autem génuit Iudam et
    fratres eius, Iudas autem génuit Phares et Zara de Thamar, Phares autem
    génuit Esrom, Esrom autem génuit Aram, Aram autem génuit Amínadab, Amínadab
    autem génuit Naásson, Naásson autem génuit Salmon, Salmon autem génuit Booz
    de Rahab, Booz autem génuit Obed ex Ruth, Obed autem génuit Iesse, Iesse
    autem génuit David regem.
  </p>
  <p>
    David autem génuit Salomónem ex ea, quæ fuit Uríæ, Sálomon autem génuit
    Róboam, Róboam autem génuit Abíam, Abía autem génuit Asa, Asa autem génuit
    Iósaphat, Iósaphat autem génuit Ioram, Ioram autem génuit Ozíam, Ozías autem
    génuit Ióatham, Ióatham autem génuit Achaz, Achaz autem génuit Ezechíam,
    Ezechías autem génuit Manássen, Manásses autem génuit Amon, Amon autem
    génuit Iosíam, Iosías autem génuit Iechoníam et fratres eius in
    transmigratióne Babylónis.
  </p>
  <p>
    Et post transmigratiónem Babylónis Iechonías génuit Saláthiel, Saláthiel
    autem génuit Zoróbabel, Zoróbabel autem génuit Abiud, Abiud autem génuit
    Elíachim, Elíachim autem génuit Azor, Azor autem génuit Sadoc, Sadoc autem
    génuit Achim, Achim autem génuit Eliud, Eliud autem génuit Eleázar, Eleázar
    autem génuit Matthan, Matthan autem génuit Iacob, Iacob autem génuit Ioseph
    virum Maríæ, de qua natus est Iesus, qui vocátur Christus.
  </p>
  <p>
    Omnes ergo generatiónes ab Abraham usque ad David generatiónes
    quattuórdecim; et a David usque ad transmigratiónem Babylónis generatiónes
    quattuórdecim; et a transmigratióne Babylónis usque ad Christum generatiónes
    quattuórdecim.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_70" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_71" ontouchend="cambialengua(this)">
  <h2>
    IN FERIIS ADVENTUS<br />a Die 17 ad diem 24 decembris<br />Die 18 decembris
  </h2>
</div>
<div class="latin hijo hijo_72" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Suscitabo David germen iustum</p>
  <p class="Areadingfrom">
    Léctio libri Ieremíæ prophétæ<span class="alindcha">23, 5-8</span>
  </p>
  <p>
    «Ecce dies véniunt, dicit Dóminus, et suscitábo David germen iustum; et
    regnábit rex et sápiens erit et fáciet iudícium et iustítiam in terra. In
    diébus illis salvábitur Iuda, et Israel habitábit confidénter; et hoc est
    nomen, quod vocábunt eum: Dóminus iustítia nostra.
  </p>
  <p>
    Propter hoc ecce dies véniunt, dicit Dóminus, et non dicent ultra: «Vivit
    Dóminus, qui edúxit fílios Israel de terra Ægýpti!», sed: «Vivit Dóminus,
    qui edúxit et addúxit semen domus Israel de terra aquilónis et de cunctis
    terris!», ad quas eiéceram eos; et habitábunt in terra sua».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_73" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_74" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 71, 1-2. 12-13. 18-19 (: cf. 7)</span>
  </p>
</div>
<div class="latin hijo hijo_75" ontouchend="cambialengua(this)">
  <span class="red">R/. </span>Florébit in diébus eius iustítia et abundántia
  pacis in ætérnum.
</div>
<div class="latin hijo hijo_76" ontouchend="cambialengua(this)">
  Deus, iudícium tuum regi da,<br />et iustítiam tuam fílio regis;<br />iúdicet
  pópulum tuum in iustítia,<br />et páuperes tuos in iudício.&nbsp;
</div>
<div class="latin hijo hijo_77" ontouchend="cambialengua(this)">
  <span class="red">R/. </span>Florébit in diébus eius iustítia et abundántia
  pacis in ætérnum.
</div>
<div class="latin hijo hijo_78" ontouchend="cambialengua(this)">
  Quia liberábit ínopem clamántem,<br />et páuperem cui non erat adiútor.<br />Parcet
  páuperi et ínopi,<br />et ánimas páuperum salvas fáciet.&nbsp;
</div>
<div class="latin hijo hijo_79" ontouchend="cambialengua(this)">
  <span class="red">R/. </span>Florébit in diébus eius iustítia et abundántia
  pacis in ætérnum.
</div>
<div class="latin hijo hijo_80" ontouchend="cambialengua(this)">
  Benedíctus Dóminus Deus, Deus Israel,<br />qui facit mirabília solus;<br />et
  benedíctum nomen maiestátis eius in ætérnum,<br />et replébitur maiestáte eius
  omnis terra. Fiat, fiat.
</div>
<div class="latin hijo hijo_81" ontouchend="cambialengua(this)">
  <span class="red">R/. </span>Florébit in diébus eius iustítia et abundántia
  pacis in ætérnum.
</div>
<div class="latin hijo hijo_82" ontouchend="cambialengua(this)">
  <p class="PsalmAlleluiaTitle">Alleluia<span class="alindcha"></span></p>
  <p class="PsalmAlleluiaVerse">
    Allelúia.<br />Dux domus Israel, qui Móysi in Sina legem dedísti:<br />veni
    ad rediméndum nos in brácchio exténto.<br />Allelúia.
  </p>
</div>
<div class="latin hijo hijo_83" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Iesus nascetur de Maria, desponsata Ioseph, filio David</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">1, 18-24</span>
  </p>
</div>
<div class="latin hijo hijo_84" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_85" ontouchend="cambialengua(this)">
  <p>Iesu Christi generátio sic erat.</p>
  <p>
    Cum esset desponsáta mater eius María Ioseph, ántequam convenírent invénta
    est in útero habens de Spíritu Sancto. Ioseph autem vir eius, cum esset
    iustus et nollet eam tradúcere, vóluit occúlte dimíttere eam.
  </p>
  <p>
    Hæc autem eo cogitánte, ecce ángelus Dómini in somnis appáruit ei dicens:
    «Ioseph fili David, noli timére accípere Maríam cóniugem tuam. Quod enim in
    ea natum est, de Spíritu Sancto est; páriet autem fílium, et vocábis nomen
    eius Iesum: ipse enim salvum fáciet pópulum suum a peccátis eórum».
  </p>
  <p>
    Hoc autem totum factum est, ut adimplerétur id, quod dictum est a Dómino per
    prophétam dicéntem: «Ecce, virgo in útero habébit et páriet fílium, et
    vocábunt nomen eius Emmánuel», quod est interpretátum Nobíscum Deus.
  </p>
  <p>
    Exsúrgens autem Ioseph a somno fecit, sicut præcépit ei ángelus Dómini, et
    accépit cóniugem suam.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_86" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_87" ontouchend="cambialengua(this)">
  <h2>
    IN FERIIS ADVENTUS<br />a Die 17 ad diem 24 decembris<br />Die 19 decembris
  </h2>
</div>
<div class="latin hijo hijo_88" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Nativitas Samson ab angelo annuntiatur</p>
  <p class="Areadingfrom">
    Léctio libri Iúdicum<span class="alindcha">13, 2-7. 24-25a</span>
  </p>
  <p>In diébus illis:</p>
  <p>
    Erat vir quidam de Sáraa et de stirpe Dan nómine Mánue habens uxórem
    stérilem. Cui appáruit ángelus Dómini et dixit ad eam: «Ecce stérilis es et
    absque líberis, sed concípies et páries fílium. Cave ergo, ne vinum bibas ac
    síceram nec immúndum quidquam cómedas, quia ecce concípies et páries fílium,
    cuius non tanget caput novácula: erit enim puer nazaraéus Dei ex matris
    útero et ipse incípiet liberáre Israel de manu Philisthinórum».
  </p>
  <p>
    Quæ cum venísset ad marítum, dixit ei: «Vir Dei venit ad me habens aspéctum
    sicut ángelus Dómini, terríbilis nimis. Non interrogávi eum, unde esset, nec
    ipse nomen suum mihi indicávit. Et dixit mihi: “Ecce concípies et páries
    fílium; cave, ne vinum bibas et síceram et ne áliquo vescáris immúndo: erit
    enim puer nazaræus Dei ex útero matris usque ad diem mortis suæ”».
  </p>
  <p>
    Péperit ítaque fílium et vocávit nomen eius Samson. Crevítque puer, et
    benedíxit ei Dóminus. Cœpítque spíritus Dómini impéllere eum in Castris Dan
    inter Sáraa et Esthaol.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_89" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_90" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 70, 3-4a. 5-6ab. 16-17 (: cf. 8a)</span>
  </p>
</div>
<div class="latin hijo hijo_91" ontouchend="cambialengua(this)">
  <span class="red">R/. </span>Repleátur os meum laude, ut cantem glóriam tuam.
</div>
<div class="latin hijo hijo_92" ontouchend="cambialengua(this)">
  Esto mihi in rupem præsídii<br />et in domum munítam, ut salvum me fácias,<br />quóniam
  fortitúdo mea et refúgium meum es tu.<br />Deus meus, éripe me de manu
  peccatóris.&nbsp;
</div>
<div class="latin hijo hijo_93" ontouchend="cambialengua(this)">
  <span class="red">R/. </span>Repleátur os meum laude, ut cantem glóriam tuam.
</div>
<div class="latin hijo hijo_94" ontouchend="cambialengua(this)">
  Quóniam tu es exspectátio mea, Dómine;<br />Dómine, spes mea a iuventúte
  mea.<br />Super te inníxus sum ex útero,<br />de ventre matris meæ tu es
  suscéptor meus.&nbsp;
</div>
<div class="latin hijo hijo_95" ontouchend="cambialengua(this)">
  <span class="red">R/. </span>Repleátur os meum laude, ut cantem glóriam tuam.
</div>
<div class="latin hijo hijo_96" ontouchend="cambialengua(this)">
  Véniam ad poténtias Dómini:<br />Dómine, memorábor iustítiæ tuæ solíus.<br />Deus,
  docuísti me a iuventúte mea;<br />et usque nunc annuntiábo mirabília tua.
</div>
<div class="latin hijo hijo_97" ontouchend="cambialengua(this)">
  <span class="red">R/. </span>Repleátur os meum laude, ut cantem glóriam tuam.
</div>
<div class="latin hijo hijo_98" ontouchend="cambialengua(this)">
  <p class="PsalmAlleluiaTitle">Alleluia<span class="alindcha"></span></p>
  <p class="PsalmAlleluiaVerse">
    Allelúia.<br />Radix Iesse, stans in signum populórum:<br />veni ad
    liberándum nos, iam noli tardáre.<br />Allelúia.
  </p>
</div>
<div class="latin hijo hijo_99" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Nativitas Ioannis Baptistæ a Gabriele annuntiatur</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">1, 5-25</span>
  </p>
</div>
<div class="latin hijo hijo_100" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_101" ontouchend="cambialengua(this)">
  <p>
    Fuit in diébus Heródis regis Iudǽæ sacérdos quidam nómine Zacharías de vice
    Abíæ, et uxor illi de filiábus Aaron, et nomen eius Elísabeth. Erant autem
    iusti ambo ante Deum, incedéntes in ómnibus mandátis et iustificatiónibus
    Dómini, irreprehensíbiles. Et non erat illis fílius, eo quod esset Elísabeth
    stérilis, et ambo processíssent in diébus suis.
  </p>
  <p>
    Factum est autem, cum sacerdótio fungerétur in órdine vicis suæ ante Deum,
    secúndum consuetúdinem sacerdótii sorte éxiit, ut incénsum póneret ingréssus
    in templum Dómini; et omnis multitúdo erat pópuli orans foris hora incénsi.
  </p>
  <p>
    Appáruit autem illi ángelus Dómini stans a dextris altáris incénsi; et
    Zacharías turbátus est videns, et timor írruit super eum.
  </p>
  <p>
    Ait autem ad illum ángelus: «Ne tímeas, Zacharía, quóniam exaudíta est
    deprecátio tua, et uxor tua Elísabeth páriet tibi fílium, et vocábis nomen
    eius Ioánnem. Et erit gáudium tibi et exsultátio, et multi in nativitáte
    eius gaudébunt: erit enim magnus coram Dómino et vinum et síceram non bibet
    et Spíritu Sancto replébitur adhuc ex útero matris suæ et multos filiórum
    Israel convértet ad Dóminum Deum ipsórum. Et ipse præcédet ante illum in
    spíritu et virtúte Elíæ, ut convértat corda patrum in fílios et incredíbiles
    ad prudéntiam iustórum, paráre Dómino plebem perféctam».
  </p>
  <p>
    Et dixit Zacharías ad ángelum: «Unde hoc sciam? Ego enim sum senex, et uxor
    mea procéssit in diébus suis».
  </p>
  <p>
    Et respóndens ángelus dixit ei: «Ego sum Gábriel, qui adsto ante Deum, et
    missus sum loqui ad te et hæc tibi evangelizáre. Et ecce: eris tacens et non
    póteris loqui usque in diem, quo hæc fiant, pro eo quod non credidísti
    verbis meis, quæ implebúntur in témpore suo».
  </p>
  <p>
    Et erat plebs exspéctans Zacharíam, et mirabántur quod tardáret ipse in
    templo. Egréssus autem non póterat loqui ad illos, et cognovérunt quod
    visiónem vidísset in templo; et ipse erat ínnuens illis et permánsit mutus.
  </p>
  <p>
    Et factum est, ut impléti sunt dies offícii eius, ábiit in domum suam. Post
    hos autem dies concépit Elísabeth uxor eius et occultábat se ménsibus
    quinque dicens: «Sic mihi fecit Dóminus in diébus, quibus respéxit auférre
    oppróbrium meum inter hómines».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_102" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_103" ontouchend="cambialengua(this)">
  <h2>
    IN FERIIS ADVENTUS<br />a Die 17 ad diem 24 decembris<br />Die 20 decembris
  </h2>
</div>
<div class="latin hijo hijo_104" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Ecce virgo concipiet</p>
  <p class="Areadingfrom">
    Léctio libri Isaíæ prophétæ<span class="alindcha">7, 10-14</span>
  </p>
  <p>In diébus illis:</p>
  <p>
    Locútus est Dóminus ad Achaz dicens: «Pete tibi signum a Dómino Deo tuo in
    profúndum inférni sive in excélsum supra».
  </p>
  <p>Et dixit Achaz: «Non petam et non tentábo Dóminum».</p>
  <p>
    Et dixit: «Audite ergo, domus David; numquid parum vobis est moléstos esse
    homínibus, quia molésti estis et Deo meo? Propter hoc dabit Dóminus ipse
    vobis signum. Ecce, virgo concípiet et páriet fílium et vocábit nomen eius
    Emmánuel».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_105" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_106" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 23, 1-2. 3-4ab. 5-6 (: cf. 7c et 10b)</span>
  </p>
</div>
<div class="latin hijo hijo_107" ontouchend="cambialengua(this)">
  <span class="red">R/. </span>Introíbit Dóminus: ipse est rex glóriæ.
</div>
<div class="latin hijo hijo_108" ontouchend="cambialengua(this)">
  Dómini est terra et plenitúdo eius,<br />orbis terrárum et qui hábitant in
  eo.<br />Quia ipse super mária fundávit eum,<br />et super flúmina firmávit
  eum.&nbsp;
</div>
<div class="latin hijo hijo_109" ontouchend="cambialengua(this)">
  <span class="red">R/. </span>Introíbit Dóminus: ipse est rex glóriæ.
</div>
<div class="latin hijo hijo_110" ontouchend="cambialengua(this)">
  Quis ascéndet in montem Dómini,<br />aut quis stabit in loco sancto eius?<br />Innocens
  mánibus et mundo corde,<br />qui non accépit in vanum nomen eius.&nbsp;
</div>
<div class="latin hijo hijo_111" ontouchend="cambialengua(this)">
  <span class="red">R/. </span>Introíbit Dóminus: ipse est rex glóriæ.
</div>
<div class="latin hijo hijo_112" ontouchend="cambialengua(this)">
  Hic accípiet benedictiónem a Dómino,<br />et iustificatiónem a Deo salutári
  suo.<br />Hæc est generátio quæréntium eum,<br />quæréntium fáciem Dei
  Iacob.&nbsp;
</div>
<div class="latin hijo hijo_113" ontouchend="cambialengua(this)">
  <span class="red">R/. </span>Introíbit Dóminus: ipse est rex glóriæ.
</div>
<div class="latin hijo hijo_114" ontouchend="cambialengua(this)">
  <p class="PsalmAlleluiaTitle">Alleluia<span class="alindcha"></span></p>
  <p class="PsalmAlleluiaVerse">
    Allelúia.<br />Clavis David, qui áperis portas ætérni Regni:<br />veni et
    educ vinctum de domo cárceris sedéntem in ténebris.<br />Allelúia.
  </p>
</div>
<div class="latin hijo hijo_115" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Ecce concipies in utero et paries filium</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">1, 26-38</span>
  </p>
</div>
<div class="latin hijo hijo_116" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_117" ontouchend="cambialengua(this)">
  <p>
    In mense sexto missus est ángelus Gábriel a Deo in civitátem Galilǽæ, cui
    nomen Názareth, ad vírginem desponsátam viro, cui nomen erat Ioseph de domo
    David, et nomen vírginis María.
  </p>
  <p>
    Et ingréssus ad eam dixit: «Ave, grátia plena, Dóminus tecum». Ipsa autem
    turbáta est in sermóne eius et cogitábat qualis esset ista salutátio.
  </p>
  <p>
    Et ait ángelus ei: «Ne tímeas, María; invenísti enim grátiam apud Deum. Et
    ecce concípies in útero et páries fílium et vocábis nomen eius Iesum. Hic
    erit magnus et Fílius Altíssimi vocábitur, et dabit illi Dóminus Deus sedem
    David patris eius, et regnábit super domum Iacob in ætérnum, et regni eius
    non erit finis».
  </p>
  <p>
    Dixit autem María ad ángelum: «Quómodo fiet istud, quóniam virum non
    cognósco?».
  </p>
  <p>
    Et respóndens ángelus dixit ei: «Spíritus Sanctus supervéniet in te, et
    virtus Altíssimi obumbrábit tibi: ideóque et quod nascétur sanctum,
    vocábitur Fílius Dei. Et ecce Elísabeth cognáta tua et ipsa concépit fílium
    in senécta sua, et hic mensis est sextus illi, quæ vocátur stérilis, quia
    non erit impossíbile apud Deum omne verbum».
  </p>
  <p>
    Dixit autem María: «Ecce ancílla Dómini; fiat mihi secúndum verbum tuum». Et
    discéssit ab illa ángelus.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_118" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_119" ontouchend="cambialengua(this)">
  <h2>
    IN FERIIS ADVENTUS<br />a Die 17 ad diem 24 decembris<br />Die 21 decembris
  </h2>
</div>
<div class="latin hijo hijo_120" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Ecce dilectus meus venit venit saliens in montibus.</p>
  <p class="Areadingfrom">
    Léctio Cántici Canticórum<span class="alindcha">2, 8-14</span>
  </p>
  <p class="Incipit-oneline">
    Vox dilécti mei! Ecce iste venit sáliens in móntibus, transíliens colles.
    Símilis est diléctus meus cápreæ hinnulóque cervórum. En ipse stat post
    paríetem nostrum respíciens per fenéstras, prospíciens per cancéllos.
  </p>
  <p>
    En diléctus meus lóquitur mihi: «Surge, amíca mea, colúmba mea, formósa mea,
    et veni. Iam enim hiems tránsiit, imber ábiit et recéssit. Flores
    apparuérunt in terra, tempus putatiónis advénit; vox túrturis audíta est in
    terra nostra, ficus prótulit grossos suos, víneæ floréntes dedérunt odórem
    suum; surge, amíca mea, speciósa mea, et veni, colúmba mea, in foramínibus
    petræ, in cavérna abrúpta. Osténde mihi fáciem tuam, sonet vox tua in
    áuribus meis; vox enim tua dulcis, et fácies tua decóra».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_121" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Rex Israel Dóminus in medio tui</p>
  <p class="Areadingfrom">
    Léctio libri Sophoníæ prophétæ
    <span class="alindcha">3, 14-18a</span>
  </p>
  <p class="Incipit-oneline">
    Lauda, fília Sion; iubiláte, Israel! Lætáre et exsúlta in omni corde, fília
    Ierúsalem! Abstulit Dóminus iudícium tuum, avértit inimícos tuos; rex
    Israel, Dóminus, in médio tui, non timébis malum ultra.
  </p>
  <p>
    In die illa dicétur Ierúsalem: «Noli timére, Sion; ne dissolvántur manus
    tuæ! Dóminus Deus tuus in médio tui, fortis ipse salvábit; gaudébit super te
    in lætítia, commótus in dilectióne sua; exsultábit super te in laude sicut
    in die convéntus».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_122" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_123" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 32, 2-3. 11-12. 20-21 (: 1a et 3a)</span>
  </p>
</div>
<div class="latin hijo hijo_124" ontouchend="cambialengua(this)">
  <span class="red">R/. </span>Exsultáte, iusti, in Dómino; cantáte ei cánticum
  novum.
</div>
<div class="latin hijo hijo_125" ontouchend="cambialengua(this)">
  Confitémini Dómino in cíthara,<br />in psaltério decem chordárum psállite
  illi.<br />Cantáte ei cánticum novum,<br />bene psállite ei in
  vociferatióne.&nbsp;
</div>
<div class="latin hijo hijo_126" ontouchend="cambialengua(this)">
  <span class="red">R/. </span>Exsultáte, iusti, in Dómino; cantáte ei cánticum
  novum.
</div>
<div class="latin hijo hijo_127" ontouchend="cambialengua(this)">
  Consílium autem Dómini in ætérnum manet,<br />cogitatiónes cordis eius in
  generatióne et generatiónem.<br />Beáta gens, cui Dóminus est Deus,<br />pópulus,
  quem elégit in hereditátem sibi.&nbsp;
</div>
<div class="latin hijo hijo_128" ontouchend="cambialengua(this)">
  <span class="red">R/. </span>Exsultáte, iusti, in Dómino; cantáte ei cánticum
  novum.
</div>
<div class="latin hijo hijo_129" ontouchend="cambialengua(this)">
  Anima nostra sústinet Dóminum,<br />quóniam adiútor et protéctor noster
  est;<br />quia in eo lætábitur cor nostrum,<br />et in nómine sancto eius
  sperávimus.&nbsp;
</div>
<div class="latin hijo hijo_130" ontouchend="cambialengua(this)">
  <span class="red">R/. </span>Exsultáte, iusti, in Dómino; cantáte ei cánticum
  novum.
</div>
<div class="latin hijo hijo_131" ontouchend="cambialengua(this)">
  <p class="PsalmAlleluiaTitle">Alleluia<span class="alindcha"></span></p>
  <p class="PsalmAlleluiaVerse">
    Allelúia.<br />Emmánuel, rex et légifer noster:<br />veni ad salvándum nos,
    Dómine, Deus noster.<br />Allelúia.
  </p>
</div>
<div class="latin hijo hijo_132" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Unde hoc mihi ut veniat mater Domini mei ad me?</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">1, 39-45</span>
  </p>
</div>
<div class="latin hijo hijo_133" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_134" ontouchend="cambialengua(this)">
  <p>
    Exsúrgens María in diébus illis ábiit in montána cum festinatióne in
    civitátem Iudæ et intrávit in domum Zacharíæ et salutávit Elísabeth.
  </p>
  <p>
    Et factum est, ut audívit salutatiónem Maríæ Elísabeth, exsultávit infans in
    útero eius, et repléta est Spíritu Sancto Elísabeth et exclamávit voce magna
    et dixit:
  </p>
  <p>
    «Benedícta tu inter mulíeres, et benedíctus fructus ventris tui. Et unde hoc
    mihi, ut véniat mater Dómini mei ad me? Ecce enim ut facta est vox
    salutatiónis tuæ in áuribus meis, exsultávit in gáudio infans in útero meo.
    Et beáta, quæ crédidit, quóniam perficiéntur ea, quæ dicta sunt ei a
    Dómino».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_135" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_136" ontouchend="cambialengua(this)">
  <h2>
    IN FERIIS ADVENTUS<br />a Die 17 ad diem 24 decembris<br />Die 22 decembris
  </h2>
</div>
<div class="latin hijo hijo_137" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Anna pro nativitate Samuelis gratias agit</p>
  <p class="Areadingfrom">
    Léctio libri primi Samuélis<span class="alindcha">1, 24-28</span>
  </p>
  <p>In diébus illis:</p>
  <p>
    Addúxit Anna Samuélem secum, postquam ablactáverat, cum vítulo trium annórum
    et tribus módiis farínæ et utre vini; et addúxit eum ad domum Dómini in
    Silo. Puer autem erat adhuc infántulus.
  </p>
  <p>
    Et immolavérunt vítulum et obtulérunt púerum Heli, et ait Anna: «Obsecro, mi
    dómine; vivit ánima tua, dómine, ego sum illa múlier, quæ steti coram te hic
    orans Dóminum. Pro púero isto orávi, et dedit mihi Dóminus petitiónem meam,
    quam postulávi eum. Idcírco et ego commodávi eum Dómino; cunctis diébus,
    quibus vivet, postulátus erit pro Dómino».
  </p>
  <p>Et adoravérunt ibi Dóminum.</p>
  <p class="TheWordoftheLord">Verbum Dómini.</p>
</div>
<div class="latin hijo hijo_138" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_139" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">1 Sam 2, 1. 4-5. 6-7. 8abcd (: cf. 1a)</span>
  </p>
</div>
<div class="latin hijo hijo_140" ontouchend="cambialengua(this)">
  <span class="red">R/. </span>Exsultávit cor meum in Dómino Salvatóre meo.
</div>
<div class="latin hijo hijo_141" ontouchend="cambialengua(this)">
  Exsultávit cor meum in Dómino,<br />exaltátum est cornu meum in Deo meo;<br />dilatátum
  est os meum super inimícos meos,<br />quóniam lætáta sum in salutári
  tuo.&nbsp;
</div>
<div class="latin hijo hijo_142" ontouchend="cambialengua(this)">
  <span class="red">R/. </span>Exsultávit cor meum in Dómino Salvatóre meo.
</div>
<div class="latin hijo hijo_143" ontouchend="cambialengua(this)">
  Arcus fórtium confráctus est,<br />et infírmi accíncti sunt róbore.<br />Saturáti
  prius pro pane se locavérunt,<br />et famélici non eguérunt ámplius.<br />Stérilis
  péperit plúrimos,<br />et, quæ multos habébat fílios, emárcuit.&nbsp;
</div>
<div class="latin hijo hijo_144" ontouchend="cambialengua(this)">
  <span class="red">R/. </span>Exsultávit cor meum in Dómino Salvatóre meo.
</div>
<div class="latin hijo hijo_145" ontouchend="cambialengua(this)">
  Dóminus mortíficat et vivíficat,<br />dedúcit ad inférnum et redúcit.<br />Dóminus
  páuperem facit et ditat,<br />humíliat et súblevat.
</div>
<div class="latin hijo hijo_146" ontouchend="cambialengua(this)">
  <span class="red">R/. </span>Exsultávit cor meum in Dómino Salvatóre meo.
</div>
<div class="latin hijo hijo_147" ontouchend="cambialengua(this)">
  Súscitat de púlvere egénum<br />et de stércore élevat páuperem,<br />ut sédeat
  cum princípibus<br />et sólium glóriæ téneat.
</div>
<div class="latin hijo hijo_148" ontouchend="cambialengua(this)">
  <span class="red">R/. </span>Exsultávit cor meum in Dómino Salvatóre meo.
</div>
<div class="latin hijo hijo_149" ontouchend="cambialengua(this)">
  <p class="PsalmAlleluiaTitle">Alleluia<span class="alindcha"></span></p>
  <p class="PsalmAlleluiaVerse">
    Allelúia.<br />Rex géntium et lapis anguláris Ecclésiæ:<br />veni et salva
    hóminem quem de limo formásti.<br />Allelúia.
  </p>
</div>
<div class="latin hijo hijo_150" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Fecit mihi magna qui potens est</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">1, 46-56</span>
  </p>
</div>
<div class="latin hijo hijo_151" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_152" ontouchend="cambialengua(this)">
  <p>In illo témpore: Ait María:</p>
  <p>
    «Magníficat ánima mea Dóminum, et exsultávit spíritus meus in Deo salvatóre
    meo, quia respéxit humilitátem ancíllæ suæ. Ecce enim ex hoc beátam me
    dicent omnes generatiónes, quia fecit mihi magna, qui potens est, et sanctum
    nomen eius, et misericórdia eius in progénies et progénies timéntibus eum.
  </p>
  <p>
    Fecit poténtiam in bráchio suo, dispérsit supérbos mente cordis sui;
    depósuit poténtes de sede et exaltávit húmiles; esuriéntes implévit bonis et
    dívites dimísit inánes.
  </p>
  <p>
    Suscépit Israel púerum suum, recordátus misericórdiæ, sicut locútus est ad
    patres nostros, Abraham et sémini eius in sǽcula».
  </p>
  <p>
    Mansit autem María cum illa quasi ménsibus tribus et revérsa est in domum
    suam.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_153" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_154" ontouchend="cambialengua(this)">
  <h2>
    IN FERIIS ADVENTUS<br />a Die 17 ad diem 24 decembris<br />Die 23 decembris
  </h2>
</div>
<div class="latin hijo hijo_155" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Mittam vobis Eliam prophetam, antequam veniat dies Domini
  </p>
  <p class="Areadingfrom">
    Léctio libri Malachíæ prophétæ<span class="alindcha">3, 1-4.23-24</span>
  </p>
  <p>Hæc dicit Dóminus Deus:</p>
  <p>
    «Ecce ego mittam ángelum meum, et præparábit viam ante fáciem meam; et
    statim véniet ad templum suum Dominátor, quem vos quǽritis, et ángelus
    testaménti, quem vos vultis. Ecce venit, dicit Dóminus exercítuum; et quis
    póterit sustinére diem advéntus eius, et quis stabit, cum apparébit? Ipse
    enim quasi ignis conflans et quasi herba fullónum; et sedébit conflans et
    emúndans argéntum et purgábit fílios Levi et colábit eos quasi aurum et
    quasi argéntum, et erunt Dómino offeréntes sacrifícia in iustítia. Et
    placébit Dómino sacrifícium Iudæ et Ierúsalem sicut diébus prístinis et
    sicut annis antíquis.
  </p>
  <p>
    Ecce ego mittam vobis Elíam prophétam, ántequam véniat dies Dómini magnus et
    horríbilis; et convértet cor patrum ad fílios et cor filiórum ad patres
    eórum, ne véniam et percútiam terram anathémate».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_156" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_157" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 24, 4-5ab. 8-9. 10 et 14 (: Lc 21, 28)</span>
  </p>
</div>
<div class="latin hijo hijo_158" ontouchend="cambialengua(this)">
  <span class="red">R/. </span>Respícite et leváte cápita vestra,<br />quóniam
  appropínquat redémptio vestra.
</div>
<div class="latin hijo hijo_159" ontouchend="cambialengua(this)">
  Vias tuas, Dómine, demónstra mihi,<br />et sémitas tuas édoce me.<br />Dírige
  me in veritáte tua et doce me,<br />quia tu es Deus salútis meæ.&nbsp;
</div>
<div class="latin hijo hijo_160" ontouchend="cambialengua(this)">
  <span class="red">R/. </span>Respícite et leváte cápita vestra,<br />quóniam
  appropínquat redémptio vestra.
</div>
<div class="latin hijo hijo_161" ontouchend="cambialengua(this)">
  Dulcis et rectus Dóminus,<br />propter hoc peccatóres viam docébit;<br />díriget
  mansuétos in iudício,<br />docébit mites vias suas.&nbsp;
</div>
<div class="latin hijo hijo_162" ontouchend="cambialengua(this)">
  <span class="red">R/. </span>Respícite et leváte cápita vestra,<br />quóniam
  appropínquat redémptio vestra.
</div>
<div class="latin hijo hijo_163" ontouchend="cambialengua(this)">
  Univérsæ viæ Dómini misericórdia et véritas<br />custodiéntibus testaméntum
  eius et testimónia eius.<br />Familiáriter aget Dóminus cum timéntibus eum,<br />ut
  testaméntum suum maniféstet illis.&nbsp;
</div>
<div class="latin hijo hijo_164" ontouchend="cambialengua(this)">
  <span class="red">R/. </span>Respícite et leváte cápita vestra,<br />quóniam
  appropínquat redémptio vestra.
</div>
<div class="latin hijo hijo_165" ontouchend="cambialengua(this)">
  <p class="PsalmAlleluiaTitle">Alleluia<span class="alindcha"></span></p>
  <p class="PsalmAlleluiaVerse">
    Allelúia.<br />Rex géntium et lapis anguláris Ecclésiæ:<br />veni et salva
    hóminem quem de limo formásti.<br />Allelúia.
  </p>
</div>
<div class="latin hijo hijo_166" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Nativitas Ioannis Baptistæ</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">1, 57-66</span>
  </p>
</div>
<div class="latin hijo hijo_167" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_168" ontouchend="cambialengua(this)">
  <p>
    Elísabeth implétum est tempus pariéndi, et péperit fílium. Et audiérunt
    vicíni et cognáti eius quia magnificávit Dóminus misericórdiam suam cum
    illa, et congratulabántur ei.
  </p>
  <p>
    Et factum est, in die octávo venérunt circumcídere púerum et vocábant eum
    nómine patris eius, Zacharíam. Et respóndens mater eius dixit: «Nequáquam,
    sed vocábitur Ioánnes».
  </p>
  <p>
    Et dixérunt ad illam: «Nemo est in cognatióne tua, qui vocétur hoc nómine».
  </p>
  <p>
    Innuébant autem patri eius quem vellet vocári eum. Et póstulans pugillárem
    scripsit dicens: «Ioánnes est nomen eius». Et miráti sunt univérsi. Apértum
    est autem ílico os eius et lingua eius, et loquebátur benedícens Deum.
  </p>
  <p>
    Et factus est timor super omnes vicínos eórum, et super ómnia montána Iudǽæ
    divulgabántur ómnia verba hæc. Et posuérunt omnes, qui audíerant, in corde
    suo dicéntes: «Quid putas puer iste erit?». Etenim manus Dómini erat cum
    illo.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_169" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_170" ontouchend="cambialengua(this)">
  <h2>
    IN FERIIS ADVENTUS<br />a Die 17 ad diem 24 decembris<br />Die 24 decembris
  </h2>
  <h3>Ad Missam matutinam</h3>
</div>
<div class="latin hijo hijo_171" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Regnum David erit usque in æternum ante faciem Domini</p>
  <p class="Areadingfrom">
    Léctio libri secúndi Samuélis<span class="alindcha">7, 1-5. 8-12. 14. 16</span>
  </p>
  <p>
    Factum est cum sedísset rex in domo sua, et Dóminus dedísset ei réquiem
    úndique ab univérsis inimícis suis, dixit ad Nathan prophétam: «Vidésne quod
    ego hábitem in domo cédrina, et arca Dei pósita sit in médio péllium?».
  </p>
  <p>
    Dixítque Nathan ad regem: «Omne, quod est in corde tuo, vade, fac, quia
    Dóminus tecum est».
  </p>
  <p>
    Factum est autem in nocte illa, et ecce sermo Dómini ad Nathan dicens: «Vade
    et lóquere ad servum meum David: Hæc dicit Dóminus: Numquid tu ædificábis
    mihi domum ad habitándum? Ego tuli te de páscuis sequéntem greges, ut esses
    dux super pópulum meum Israel, et fui tecum in ómnibus, ubicúmque ambulásti,
    et interféci univérsos inimícos tuos a fácie tua; fecíque tibi nomen grande
    iuxta nomen magnórum, qui sunt in terra. Et ponam locum pópulo meo Israel et
    plantábo eum, et habitábit in eo et non turbábitur ámplius; nec addent fílii
    iniquitátis ut afflígant eum sicut prius et ex die, qua constítui iúdices
    super pópulum meum Israel, et réquiem dabo tibi ab ómnibus inimícis tuis.
  </p>
  <p>
    Prædicítque tibi Dóminus quod domum fáciat tibi Dóminus. Cumque compléti
    fúerint dies tui, et dormíeris cum pátribus tuis, suscitábo semen tuum post
    te, quod egrediétur de viscéribus tuis; et firmábo regnum eius. Ego ero ei
    in patrem, et ipse erit mihi in fílium.
  </p>
  <p>
    Et stábilis erit domus tua et regnum tuum usque in ætérnum ante fáciem meam,
    et thronus tuus erit firmus iúgiter».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_172" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_173" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 88, 2-3. 4-5. 27 et 29 (: cf. 2a)</span>
  </p>
</div>
<div class="latin hijo hijo_174" ontouchend="cambialengua(this)">
  <span class="red">R/. </span>Misericórdias tuas, Dómine, in ætérnum cantábo.
</div>
<div class="latin hijo hijo_175" ontouchend="cambialengua(this)">
  Misericórdias Dómini in ætérnum cantábo,<br />in generatiónem et
  generatiónem<br />annuntiábo veritátem tuam in ore meo.<br />Quóniam dixísti:
  «In ætérnum misericórdia ædificábitur»,<br />in cælis firmábitur véritas tua.
</div>
<div class="latin hijo hijo_176" ontouchend="cambialengua(this)">
  <span class="red">R/. </span>Misericórdias tuas, Dómine, in ætérnum cantábo.
</div>
<div class="latin hijo hijo_177" ontouchend="cambialengua(this)">
  «Dispósui testaméntum elécto meo,<br />iurávi David servo meo:<br />Usque in
  ætérnum confirmábo semen tuum,<br />et ædificábo in generatiónem et
  generatiónem sedem tuam».
</div>
<div class="latin hijo hijo_178" ontouchend="cambialengua(this)">
  <span class="red">R/. </span>Misericórdias tuas, Dómine, in ætérnum cantábo.
</div>
<div class="latin hijo hijo_179" ontouchend="cambialengua(this)">
  Ipse invocábit me: Pater meus es tu,<br />Deus meus et refúgium salútis
  meæ.<br />In ætérnum servábo illi misericórdiam meam,<br />et testaméntum meum
  fidéle ipsi.&nbsp;
</div>
<div class="latin hijo hijo_180" ontouchend="cambialengua(this)">
  <span class="red">R/. </span>Misericórdias tuas, Dómine, in ætérnum cantábo.
</div>
<div class="latin hijo hijo_181" ontouchend="cambialengua(this)">
  <p class="ReadingGospelTitle">Alleluia<span class="alindcha"></span></p>
  <p class="PsalmAlleluiaVerse">
    Allelúia.<br />Oriens, splendor lucis ætérnæ et sol iustítiæ:<br />veni et
    illúmina sedéntes in ténebris et umbra mortis.<br />Allelúia.
  </p>
</div>
<div class="latin hijo hijo_182" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Visitavit nos Oriens ex alto</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">1, 67-79</span>
  </p>
</div>
<div class="latin hijo hijo_183" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_184" ontouchend="cambialengua(this)">
  <p>In illo témpore:</p>
  <p>
    Zacharías, pater Ioánnis, implétus est Spíritu Sancto et prophetávit dicens:
  </p>
  <p>
    «Benedíctus Dóminus, Deus Israel, quia visitávit et fecit redemptiónem plebi
    suæ et eréxit cornu salútis nobis in domo David púeri sui, sicut locútus est
    per os sanctórum, qui a sǽculo sunt, prophetárum eius, salútem ex inimícis
    nostris et de manu ómnium, qui odérunt nos; ad faciéndam misericórdiam cum
    pátribus nostris et memorári testaménti sui sancti, iusiurándum, quod
    iurávit ad Abraham patrem nostrum, datúrum se nobis, ut sine timóre, de manu
    inimicórum liberáti, serviámus illi in sanctitáte et iustítia coram ipso
    ómnibus diébus nostris.
  </p>
  <p>
    Et tu, puer, prophéta Altíssimi vocáberis: præíbis enim ante fáciem Dómini
    paráre vias eius, ad dandam sciéntiam salútis plebi eius in remissiónem
    peccatórum eórum, per víscera misericórdiæ Dei nostri, in quibus visitábit
    nos óriens ex alto, illumináre his, qui in ténebris et in umbra mortis
    sedent, ad dirigéndos pedes nostros in viam pacis».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_185" ontouchend="cambialengua(this)">
  <span class="red">R/. </span>Laus tibi, Christe.
</div>
