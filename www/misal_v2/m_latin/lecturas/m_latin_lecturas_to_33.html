<div class="latin hijo hijo_1" ontouchend="cambialengua(this)">
  <h2>Tempus «per annum»<br />Domenica XXXIII</h2>
</div>
<div class="latin hijo hijo_2" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Operata est delectatione manuum suarum</p>
  <p class="Areadingfrom">
    Léctio libri Proverbiórum<span class="alindcha">31, 10-13.19-20.30-31</span>
  </p>
  <p>
    Mulíerem fortem quis invéniet? Longe super gemmas prétium eius. Confídit in
    ea cor viri sui et spóliis non indigébit. Reddet ei bonum et non malum
    ómnibus diébus vitæ suæ. Quæsívit lanam et linum et operáta est delectatióne
    mánuum suárum.
  </p>
  <p>
    Manum suam misit ad colos, et dígiti eius apprehendérunt fusum. Palmas suas
    apéruit ínopi et manum suam exténdit ad páuperem.
  </p>
  <p>
    Fallax grátia et vana est pulchritúdo; múlier timens Dóminum ipsa
    laudábitur. Date ei de fructu mánuum suárum, et laudent eam in portis ópera
    eius.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_3" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_4" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 127, 1-2. 3. 4-5 (: cf. 1a)</span>
  </p>
</div>
<div class="latin hijo hijo_5" ontouchend="cambialengua(this)">
  <span class="red">R/. </span>Beáti omnes qui timent Dóminum.
</div>
<div class="latin hijo hijo_6" ontouchend="cambialengua(this)">
  Beátus omnis qui timet Dóminum,<br />qui ámbulat in viis eius.<br />Labóres
  mánuum tuárum manducábis,<br />beátus es, et bene tibi erit.
</div>
<div class="latin hijo hijo_7" ontouchend="cambialengua(this)">
  <span class="red">R/. </span>Beáti omnes qui timent Dóminum.
</div>
<div class="latin hijo hijo_8" ontouchend="cambialengua(this)">
  Uxor tua sicut vitis fructífera<br />in latéribus domus tuæ;<br />fílii tui
  sicut novéllæ olivárum<br />in circúitu mensæ tuæ.
</div>
<div class="latin hijo hijo_9" ontouchend="cambialengua(this)">
  <span class="red">R/. </span>Beáti omnes qui timent Dóminum.
</div>
<div class="latin hijo hijo_10" ontouchend="cambialengua(this)">
  Ecce sic benedicétur homo,<br />qui timet Dóminum.<br />Benedícat tibi Dóminus
  ex Sion,<br />et vídeas bona Ierúsalem<br />ómnibus diébus vitæ tuæ.
</div>
<div class="latin hijo hijo_11" ontouchend="cambialengua(this)">
  <span class="red">R/. </span>Beáti omnes qui timent Dóminum.
</div>
<div class="latin hijo hijo_12" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">Ne dies Domini tamquam fur vos comprehendat</p>
  <p class="Areadingfrom">
    Léctio Epístolæ primæ beáti Pauli apóstoli ad Thessalonicénses<span
      class="alindcha">5, 1-6</span>
  </p>
  <p>
    De tempóribus et moméntis, fratres, non indigétis, ut scribátur vobis; ipsi
    enim diligénter scitis quia dies Dómini, sicut fur in nocte, ita véniet.
  </p>
  <p>
    Cum enim díxerint: «Pax et secúritas», tunc repentínus eis supervéniet
    intéritus, sicut dolor in útero habénti, et non effúgient. Vos autem,
    fratres, non estis in ténebris, ut vos dies ille tamquam fur comprehéndat;
    omnes enim vos fílii lucis estis et fílii diéi. Non sumus noctis neque
    tenebrárum; ígitur non dormiámus sicut céteri, sed vigilémus et sóbrii
    simus.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_13" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_14" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Io 15, 4a. 5b</span>
  </p>
  <p class="PsalmAlleluiaVerse">
    Manéte in me, et ego in vobis, dicit Dóminus;<br />qui manet in me, fert
    fructum multum.<br />Allelúia.
  </p>
</div>
<div class="latin hijo hijo_15" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Super pauca fuisti fidelis, intra in gaudium domini tui</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">25, 14-30</span>
  </p>
</div>
<div class="latin hijo hijo_16" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_17" ontouchend="cambialengua(this)">
  <p>In illo témpore: Dixit Iesus discípulis suis parábolam hanc:</p>
  <p>
    «Homo péregre proficíscens vocávit servos suos et trádidit illis bona sua.
    Et uni dedit quinque talénta, álii autem duo, álii vero unum, unicuíque
    secúndum própriam virtútem, et proféctus est. Statim ábiit, qui quinque
    talénta accéperat, et operátus est in eis et lucrátus est ália quinque;
    simíliter qui duo accéperat, lucrátus est ália duo. Qui autem unum
    accéperat, ábiens fodit in terra et abscóndit pecúniam dómini sui.
  </p>
  <p>
    Post multum vero témporis venit dóminus servórum illórum et ponit ratiónem
    cum eis.
  </p>
  <p>
    Et accédens, qui quinque talénta accéperat, óbtulit ália quinque talénta
    dicens: «Dómine, quinque talénta tradidísti mihi; ecce ália quinque
    superlucrátus sum». Ait illi dóminus eius: «Euge, serve bone et fidélis.
    Super pauca fuísti fidélis; supra multa te constítuam: intra in gáudium
    dómini tui».
  </p>
  <p>
    Accéssit autem et qui duo talénta accéperat, et ait: «Dómine, duo talénta
    tradidísti mihi; ecce ália duo lucrátus sum». Ait illi dóminus eius: «Euge,
    serve bone et fidélis. Super pauca fuísti fidélis; supra multa te
    constítuam: intra in gáudium dómini tui».
  </p>
  <p>
    Accédens autem et qui unum taléntum accéperat, ait: «Dómine, novi te quia
    homo durus es: metis, ubi non seminásti, et cóngregas, ubi non sparsísti; et
    timens ábii et abscóndi taléntum tuum in terra. Ecce habes, quod tuum est».
  </p>
  <p>
    Respóndens autem dóminus eius dixit ei: «Serve male et piger! Sciébas quia
    meto, ubi non seminávi, et cóngrego, ubi non sparsi? Opórtuit ergo te
    míttere pecúniam meam nummuláriis, et véniens ego recepíssem, quod meum est
    cum usúra. Tóllite ítaque ab eo taléntum et date ei, qui habet decem
    talénta: omni enim habénti dábitur, et abundábit; ei autem, qui non habet,
    et quod habet, auferétur ab eo. Et inútilem servum eícite in ténebras
    exterióres: illic erit fletus et stridor déntium»».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_18" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Super pauca fuisti fidelis, intra in gaudium domini tui</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Matthǽum<span class="alindcha">25, 14-15. 19-21</span>
  </p>
</div>
<div class="latin hijo hijo_19" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_20" ontouchend="cambialengua(this)">
  <p>In illo témpore: Dixit Iesus discípulis suis parábolam hanc:</p>
  <p>
    «Homo péregre proficíscens vocávit servos suos et trádidit illis bona sua.
    Et uni dedit quinque talénta, álii autem duo, álii vero unum, unicuíque
    secúndum própriam virtútem, et proféctus est.
  </p>
  <p>
    Post multum vero témporis venit dóminus servórum illórum et ponit ratiónem
    cum eis.
  </p>
  <p>
    Et accédens, qui quinque talénta accéperat, óbtulit ália quinque talénta
    dicens: “Dómine, quinque talénta tradidísti mihi; ecce ália quinque
    superlucrátus sum”». Ait illi dóminus eius: «Euge, serve bone et fidélis.
    Super pauca fuísti fidélis; supra multa te constítuam: intra in gáudium
    dómini tui».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_21" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_22" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">In tempore illo salvabitur populus tuus</p>
  <p class="Areadingfrom">
    Léctio libri Daniélis prophétæ<span class="alindcha">12, 1-3</span>
  </p>
  <p>
    In témpore illo consúrget Michael, princeps magnus, qui stat pro fíliis
    pópuli tui, et erit tempus angústiæ, quale non fuit ab eo, quo gentes esse
    cœpérunt, usque ad tempus illud. Et in témpore illo salvábitur pópulus tuus,
    omnis, qui invéntus fúerit scriptus in libro.
  </p>
  <p>
    Et multi de his, qui dórmiunt in terra púlveris, evigilábunt: álii in vitam
    ætérnam, et álii in oppróbrium sempitérnum.
  </p>
  <p>
    Qui autem docti fúerint, fulgébunt quasi splendor firmaménti; et, qui ad
    iustítiam erudíerint multos, quasi stellæ in perpétuas æternitátes.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_23" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_24" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 15, 5 et 8. 9-10. 11 (: 1)</span>
  </p>
</div>
<div class="latin hijo hijo_25" ontouchend="cambialengua(this)">
  <span class="red">R/. </span>Consérva me, Deus, quóniam sperávi in te.
</div>
<div class="latin hijo hijo_26" ontouchend="cambialengua(this)">
  Dóminus pars hereditátis meæ et cálicis mei:<br />tu es qui détines sortem
  meam.<br />Proponébam Dóminum in conspéctu meo semper,<br />quóniam a dextris
  est mihi, non commovébor.
</div>
<div class="latin hijo hijo_27" ontouchend="cambialengua(this)">
  <span class="red">R/. </span>Consérva me, Deus, quóniam sperávi in te.
</div>
<div class="latin hijo hijo_28" ontouchend="cambialengua(this)">
  Propter hoc lætátum est cor meum,<br />et exsultavérunt præcórdia mea;<br />ínsuper
  et caro mea requiéscet in spe.<br />Quóniam non derelínques ánimam meam in
  inférno,<br />nec dabis sanctum tuum vidére corruptiónem.
</div>
<div class="latin hijo hijo_29" ontouchend="cambialengua(this)">
  <span class="red">R/. </span>Consérva me, Deus, quóniam sperávi in te.
</div>
<div class="latin hijo hijo_30" ontouchend="cambialengua(this)">
  Notas mihi fácies vias vitæ,<br />plenitúdinem lætítiæ cum vultu tuo,<br />delectatiónes
  in déxtera tua usque in finem.
</div>
<div class="latin hijo hijo_31" ontouchend="cambialengua(this)">
  <span class="red">R/. </span>Consérva me, Deus, quóniam sperávi in te.
</div>
<div class="latin hijo hijo_32" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">
    Una oblatione consummavit in sempiternum eos qui sanctificantur
  </p>
  <p class="Areadingfrom">
    Léctio Epístolæ ad Hebrǽos<span class="alindcha">10, 11-14.18</span>
  </p>
  <p>
    Omnis quidem sacérdos stat cotídie minístrans et eásdem sæpe ófferens
    hóstias, quæ numquam possunt auférre peccáta. Hic autem, una pro peccátis
    obláta hóstia, in sempitérnum consédit in déxtera Dei, de cétero exspéctans,
    donec ponántur inimíci eius scabéllum pedum eius; una enim oblatióne
    consummávit in sempitérnum eos, qui sanctificántur. Ubi autem horum
    remíssio, iam non oblátio pro peccáto.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_33" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_34" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Lc 21, 36</span>
  </p>
  <p class="PsalmAlleluiaVerse">
    Allelúia.<br />Vigiláte, omni témpore orántes,<br />ut possítis stare ante
    Fílium hóminis.<br />Allelúia.
  </p>
</div>
<div class="latin hijo hijo_35" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Congregabit electos suos a quattuor ventis</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Marcum<span class="alindcha">13, 24-32</span>
  </p>
</div>
<div class="latin hijo hijo_36" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_37" ontouchend="cambialengua(this)">
  <p>In illo témpore: Dixit Iesus discípulis suis:</p>
  <p>
    «In illis diébus post [magnam] tribulatiónem sol contenebrábitur, et luna
    non dabit splendórem suum, et erunt stellæ de cælo decidéntes, et virtútes,
    quæ sunt in cælis, movebúntur.
  </p>
  <p>
    Et tunc vidébunt Fílium hóminis veniéntem in núbibus cum virtúte multa et
    glória. Et tunc mittet ángelos et congregábit eléctos suos a quáttuor
    ventis, a summo terræ usque ad summum cæli.
  </p>
  <p>
    A ficu autem díscite parábolam: cum iam ramus eius tener fúerit et
    germináverit fólia, cognóscitis quia in próximo sit æstas. Sic et vos, cum
    vidéritis hæc fíeri, scitóte quod in próximo sit in óstiis.
  </p>
  <p>
    Amen dico vobis: Non tránsiet generátio hæc, donec ómnia ista fiant. Cælum
    et terra transíbunt, verba autem mea non transíbunt. De die autem illo vel
    hora nemo scit, neque ángeli in cælo neque Fílius, nisi Pater».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_38" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_39" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Orietur vobis sol iustitiæ</p>
  <p class="Areadingfrom">
    Léctio libri Malachíæ prophétæ<span class="alindcha">3, 19-20a</span>
  </p>
  <p>
    «Ecce dies véniet succénsa quasi camínus; et erunt omnes supérbi et omnes
    faciéntes impietátem stípula; et inflammábit eos dies véniens, dicit Dóminus
    exercítuum, quæ non derelínquet eis radícem et ramum.
  </p>
  <p>
    Et oriétur vobis timéntibus nomen meum sol iustítiæ et sánitas in pennis
    eius».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_40" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_41" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 97, 5-6. 7-8. 9 (: cf. 9)</span>
  </p>
</div>
<div class="latin hijo hijo_42" ontouchend="cambialengua(this)">
  <span class="red">R/. </span>Venit Dóminus iudicáre pópulos in æquitáte.
</div>
<div class="latin hijo hijo_43" ontouchend="cambialengua(this)">
  Psállite Dómino in cíthara,<br />in cíthara et voce psalmi;<br />in tubis
  ductílibus et voce tubæ córneæ,<br />iubiláte in conspéctu regis Dómini.
</div>
<div class="latin hijo hijo_44" ontouchend="cambialengua(this)">
  <span class="red">R/. </span>Venit Dóminus iudicáre pópulos in æquitáte.
</div>
<div class="latin hijo hijo_45" ontouchend="cambialengua(this)">
  Sonet mare et plenitúdo eius,<br />orbis terrárum, et qui hábitant in eo.<br />Flúmina
  plaudent manu,<br />simul montes exsultábunt.
</div>
<div class="latin hijo hijo_46" ontouchend="cambialengua(this)">
  <span class="red">R/. </span>Venit Dóminus iudicáre pópulos in æquitáte.
</div>
<div class="latin hijo hijo_47" ontouchend="cambialengua(this)">
  A conspéctu Dómini, quóniam venit iudicáre terram.<br />Iudicábit orbem
  terrárum in iustítia<br />et pópulos in æquitáte.
</div>
<div class="latin hijo hijo_48" ontouchend="cambialengua(this)">
  <span class="red">R/. </span>Venit Dóminus iudicáre pópulos in æquitáte.
</div>
<div class="latin hijo hijo_49" ontouchend="cambialengua(this)">
  <p class="ReadingGospelTitle">Lectio secunda</p>
  <p class="Summary">Si quis non vult operari, nec manducet</p>
  <p class="Areadingfrom">
    Léctio Epístolæ secúndæ beáti Pauli apóstoli ad Thessalonicénses<span
      class="alindcha">3, 7-12</span>
  </p>
  <p>Fratres:</p>
  <p>
    Scitis quemádmodum opórteat imitári nos, quóniam non inordináti fúimus inter
    vos neque gratìs panem manducávimus ab áliquo sed in labóre et fatigatióne,
    nocte et die operántes, ne quem vestrum gravarémus; non quasi non habuérimus
    potestátem, sed ut nosmetípsos formam darémus vobis ad imitándum nos.
  </p>
  Nam et cum essémus apud vos, hoc præcipiebámus vobis: Si quis non vult
  operári, nec mandúcet. Audímus enim inter vos quosdam ambuláre inordináte,
  nihil operántes sed curióse agéntes; his autem, qui eiúsmodi sunt, præcípimus
  et obsecrámus in Dómino Iesu Christo, ut cum quiéte operántes suum panem
  mandúcent.
  <p class="TheWordoftheLord">Verbum Dómini.</p>
</div>
<div class="latin hijo hijo_50" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_51" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Lc 21, 28</span>
  </p>
  <p class="PsalmAlleluiaVerse">
    Allelúia.<br />Respícite et leváte cápita vestra,<br />quóniam appropínquat
    redémptio vestra.<br />Allelúia.
  </p>
</div>
<div class="latin hijo hijo_52" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">In patientia vestra possidebitis animas vestras</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">21, 5-19</span>
  </p>
</div>
<div class="latin hijo hijo_53" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_54" ontouchend="cambialengua(this)">
  <p>In illo témpore:</p>
  <p>
    Quibúsdam dicéntibus de templo, quod lapídibus bonis et donis ornátum esset
    dixit Iesus: «Hæc quæ vidétis, vénient dies, in quibus non relinquétur lapis
    super lápidem, qui non destruátur».
  </p>
  <p>
    Interrogavérunt autem illum dicéntes: «Præcéptor, quando ergo hæc erunt, et
    quod signum, cum fíeri incípient?».
  </p>
  <p>
    Qui dixit: «Vidéte, ne seducámini. Multi enim vénient in nómine meo
    dicéntes: «Ego sum» et: «Tempus appropinquávit». Nolíte ergo ire post illos.
    Cum autem audiéritis proélia et seditiónes, nolíte terréri; opórtet enim
    primum hæc fíeri, sed non statim finis».
  </p>
  <p>
    Tunc dicébat illis: «Surget gens contra gentem, et regnum advérsus regnum;
    et terræ motus magni et per loca fames et pestiléntiæ erunt, terrorésque et
    de cælo signa magna erunt.
  </p>
  <p>
    Sed ante hæc ómnia inícient vobis manus suas et persequéntur tradéntes in
    synagógas et custódias, et trahémini ad reges et prǽsides propter nomen
    meum; contínget autem vobis in testimónium.
  </p>
  <p>
    Pónite ergo in córdibus vestris non præmeditári quemádmodum respondeátis;
    ego enim dabo vobis os et sapiéntiam, cui non póterunt resístere vel
    contradícere omnes adversárii vestri.
  </p>
  Tradémini autem et a paréntibus et frátribus et cognátis et amícis, et morte
  affícient ex vobis, et éritis ódio ómnibus propter nomen meum. Et capíllus de
  cápite vestro non períbit. In patiéntia vestra possidébitis ánimas vestras».
  <p class="TheWordoftheLord">Verbum Dómini.</p>
</div>
<div class="latin hijo hijo_55" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_56" ontouchend="cambialengua(this)">
  <h2>Tempus «per annum»<br />Feria II hebd. XXXIII</h2>
</div>
<div
  class="latin red hijo hijo_57"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_58" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Facta est ira magna super Israel</p>
  <p class="Areadingfrom">
    Léctio libri primi Maccabæórum<span class="alindcha">1, 10-15.41-43.54-57.62-64</span>
  </p>
  <p class="Incipit-oneline">In diébus illis:</p>
  <p>
    Exiit radix peccátrix, Antíochus Epiphánes fílius Antíochi regis, qui fúerat
    Romæ obses, et regnávit in anno centésimo tricésimo séptimo regni Græcórum.
  </p>
  <p>
    In diébus illis exiérunt ex Israel fílii iníqui et suasérunt multis
    dicéntes: «Eámus et disponámus testaméntum cum géntibus, quæ circa nos sunt,
    quia, ex quo recéssimus ab eis, invenérunt nos multa mala». Et bonus visus
    est sermo in óculis eórum; et destinavérunt áliqui de pópulo et abiérunt ad
    regem, et dedit illis potestátem, ut fácerent iustítias géntium. Et
    ædificavérunt gymnásium in Hierosólymis secúndum leges natiónum; et fecérunt
    sibi præpútia et recessérunt a testaménto sancto et iuncti sunt natiónibus
    et venúmdati sunt, ut fácerent malum.
  </p>
  <p>
    Et scripsit rex Antíochus omni regno suo, ut essent univérsi pópulus unus,
    et relínqueret unusquísque legem suam. Et recepérunt omnes gentes secúndum
    verbum regis Antíochi; et multi ex Israel consensérunt cúltui eius et
    sacrificavérunt idólis et coinquinavérunt sábbatum.
  </p>
  <p>
    Die quinta décima mensis Cásleu, quinto et quadragésimo et centésimo anno,
    ædificávit abominatiónem desolatiónis super altáre; et per civitátes Iudæ in
    circúitu ædificavérunt aras et ante iánuas domórum et in platéis
    sacrificábant. Et libros legis, quos invenérunt, combussérunt igne
    scindéntes eos; et ubicúmque inveniebátur apud áliquem liber testaménti, et
    si quis consentiébat legi, constitútio regis interficiébat eum.
  </p>
  <p>
    Et multi in Israel obtinuérunt et confortáti sunt apud se, ut non
    manducárent immúnda, et elegérunt mori, ut non pollueréntur escis et non
    profanárent testaméntum sanctum, et moriebántur. Et facta est ira magna
    super Israel valde.
  </p>
  <p class="Incipit-oneline">Verbum Dómini.</p>
</div>
<div class="latin hijo hijo_59" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_60" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 118, 53. 61. 134. 150. 155. 158 (: cf. 88)</span>
  </p>
</div>
<div class="latin hijo hijo_61" ontouchend="cambialengua(this)">
  <span class="red">R/. </span>Vivífica me, Dómine, et custódiam mandáta tua.
</div>
<div class="latin hijo hijo_62" ontouchend="cambialengua(this)">
  Indignátio ténuit me<br />propter peccatóres derelinquéntes legem tuam.
</div>
<div class="latin hijo hijo_63" ontouchend="cambialengua(this)">
  <span class="red">R/. </span>Vivífica me, Dómine, et custódiam mandáta tua.
</div>
<div class="latin hijo hijo_64" ontouchend="cambialengua(this)">
  Funes peccatórum circumpléxi sunt me,<br />et legem tuam non sum oblítus.
</div>
<div class="latin hijo hijo_65" ontouchend="cambialengua(this)">
  <span class="red">R/. </span>Vivífica me, Dómine, et custódiam mandáta tua.
</div>
<div class="latin hijo hijo_66" ontouchend="cambialengua(this)">
  Rédime me a calúmniis hóminum,<br />ut custódiam mandáta tua.
</div>
<div class="latin hijo hijo_67" ontouchend="cambialengua(this)">
  <span class="red">R/. </span>Vivífica me, Dómine, et custódiam mandáta tua.
</div>
<div class="latin hijo hijo_68" ontouchend="cambialengua(this)">
  Appropinquavérunt persequéntes me in malítia,<br />a lege autem tua longe
  facti sunt.
</div>
<div class="latin hijo hijo_69" ontouchend="cambialengua(this)">
  <span class="red">R/. </span>Vivífica me, Dómine, et custódiam mandáta tua.
</div>
<div class="latin hijo hijo_70" ontouchend="cambialengua(this)">
  Longe a peccatóribus salus,<br />quia iustificatiónes tuas non exquisiérunt.
</div>
<div class="latin hijo hijo_71" ontouchend="cambialengua(this)">
  <span class="red">R/. </span>Vivífica me, Dómine, et custódiam mandáta tua.
</div>
<div class="latin hijo hijo_72" ontouchend="cambialengua(this)">
  Vidi prævaricántes, et taéduit me,<br />quia elóquia tua non custodiérunt.
</div>
<div class="latin hijo hijo_73" ontouchend="cambialengua(this)">
  <span class="red">R/. </span>Vivífica me, Dómine, et custódiam mandáta tua.
</div>
<div
  class="latin red hijo hijo_74"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_75" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Memor esto unde excideris, et age pænitentiam</p>
  <p class="Areadingfrom">
    Léctio libri Apocalýpsis beáti Ioánnis apóstoli<span class="alindcha">1, 1-4; 2, 1-5a</span>
  </p>
  <p>
    Apocalýpsis Iesu Christi, quam dedit illi Deus palam fácere servis suis, quæ
    opórtet fíeri cito, et significávit mittens per ángelum suum servo suo
    Ioánni, qui testificátus est verbum Dei et testimónium Iesu Christi,
    quæcúmque vidit. Beátus, qui legit et qui áudiunt verba prophetíæ et servant
    ea, quæ in ea scripta sunt; tempus enim prope est.
  </p>
  <p>
    Ioánnes septem Ecclésiis, quæ sunt in Asia: Grátia vobis et pax ab eo, qui
    est et qui erat et qui ventúrus est, et a septem spirítibus, qui in
    conspéctu throni eius sunt.
  </p>
  <p>
    [Audívi Dóminum dicéntem mihi:] «Angelo Ecclésiæ, quæ est Ephesi, scribe:
    Hæc dicit, qui tenet septem stellas in déxtera sua, qui ámbulat in médio
    septem candelabrórum aureórum: Scio ópera tua et labórem et patiéntiam tuam,
    et quia non potes sustinére malos et tentásti eos, qui se dicunt apóstolos
    et non sunt, et invenísti eos mendáces; et patiéntiam habes et sustinuísti
    propter nomen meum et non defecísti.
  </p>
  <p>
    Sed hábeo advérsus te quod caritátem tuam primam reliquísti. Memor esto
    ítaque unde excíderis, et age pæniténtiam et prima ópera fac».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_76" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_77" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 1, 1-2. 3. 4 et 6 (: Ap 2, 7b)</span>
  </p>
</div>
<div class="latin hijo hijo_78" ontouchend="cambialengua(this)">
  <span class="red">R/. </span>Vincénti dabo édere de ligno vitæ.
</div>
<div class="latin hijo hijo_79" ontouchend="cambialengua(this)">
  Beátus vir qui non ábiit in consílio impiórum,<br />et in via peccatórum non
  stetit,<br />et in convéntu derisórum non sedit;<br />sed in lege Dómini
  volúntas eius,<br />et in lege eius meditátur die ac nocte.
</div>
<div class="latin hijo hijo_80" ontouchend="cambialengua(this)">
  <span class="red">R/. </span>Vincénti dabo édere de ligno vitæ.
</div>
<div class="latin hijo hijo_81" ontouchend="cambialengua(this)">
  Et erit tamquam lignum plantátum secus decúrsus aquárum,<br />quod fructum
  suum dabit in témpore suo;<br />et fólium eius non défluet,<br />et ómnia
  quæcúmque fáciet prosperabúntur.
</div>
<div class="latin hijo hijo_82" ontouchend="cambialengua(this)">
  <span class="red">R/. </span>Vincénti dabo édere de ligno vitæ.
</div>
<div class="latin hijo hijo_83" ontouchend="cambialengua(this)">
  Non sic ímpii, non sic,<br />sed tamquam pulvis quem próicit ventus.<br />Quóniam
  novit Dóminus viam iustórum,<br />et iter impiórum períbit.
</div>
<div class="latin hijo hijo_84" ontouchend="cambialengua(this)">
  <span class="red">R/. </span>Vincénti dabo édere de ligno vitæ.
</div>
<div class="latin hijo hijo_85" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Io 8, 12</span>
  </p>
  <p class="PsalmAlleluiaVerse">
    Allelúia.<br />Ego sum lux mundi, dicit Dóminus;<br />qui séquitur me
    habébit lucem vitæ.<br />Allelúia.
  </p>
</div>
<div class="latin hijo hijo_86" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Quid tibi vis faciam? — Domine, ut videam.</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">18, 35-43</span>
  </p>
</div>
<div class="latin hijo hijo_87" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_88" ontouchend="cambialengua(this)">
  <p>
    Factum est, cum appropinquáret Iesus Iéricho, cæcus quidam sedébat secus
    viam mendícans. Et cum audíret turbam prætereúntem, interrogábat quid hoc
    esset. Dixérunt autem ei: «Iesus Nazarénus transit».
  </p>
  <p>
    Et clamávit dicens: «Iesu, fili David, miserére mei!». Et qui præíbant,
    increpábant eum, ut tacéret; ipse vero multo magis clamábat: «Fili David,
    miserére mei!».
  </p>
  <p>
    Stans autem Iesus iussit illum addúci ad se. Et cum appropinquásset,
    interrogávit illum: «Quid tibi vis fáciam?».
  </p>
  <p>At ille dixit: «Dómine, ut vídeam».</p>
  <p>Et Iesus dixit illi: «Réspice! Fides tua te salvum fecit».</p>
  <p>
    Et conféstim vidit et sequebátur illum magníficans Deum. Et omnis plebs, ut
    vidit, dedit laudem Deo.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_89" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_90" ontouchend="cambialengua(this)">
  <h2>Tempus «per annum»<br />Feria III hebd. XXXIII</h2>
</div>
<div
  class="latin red hijo hijo_91"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_92" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Exemplum forte reliquero ut fortiter pro legibus honesta morte perfungantur
  </p>
  <p class="Areadingfrom">
    Léctio libri secúndi Maccabæórum<span class="alindcha">6, 18-31</span>
  </p>
  <p class="Incipit-oneline">In diébus illis:</p>
  <p>
    Eleázarus, unus de primóribus scribárum, vir iam ætáte provéctus et aspéctu
    faciéi decórus, apérto ore compellebátur carnem porcínam manducáre. At ille
    magis cum illústri fama mortem quam cum exsecratióne vitam compléctens,
    voluntárie præíbat ad supplícium, éxspuens autem, quemádmodum opórtet
    accédere eos, qui sústinent non admíttere illa, quæ non est fas gustáre,
    propter nímium vivéndi amórem.
  </p>
  <p>
    Hi autem, qui iníquo sacrifício præpósiti erant, propter antíquam cum viro
    amicítiam tolléntes eum secréto rogábant, ut afférret carnes, quibus uti ei
    licéret quæque ab ipso parátæ essent, et fíngeret se eas manducáre, quas rex
    imperáverat de sacrifícii cárnibus, ut hoc facto a morte liberarétur et
    propter véterem cum illis amicítiam consequerétur humanitátem. At ille,
    consílio decóro ínito ac digno ætáte et senectútis eminéntia et acquisíta
    nobilíque canítie atque óptima a púero vitæ disciplína, magis autem sancta
    et a Deo cóndita legislatióne, consequénter senténtiam osténdit: cito,
    dicens, dimítterent ad ínferos.
  </p>
  <p>
    «Non enim ætáti nostræ dignum est fíngere, ut multi adulescéntium
    arbitrántes Eleázarum nonagínta annórum transísse ad morem alienigenárum et
    ipsi propter meam simulatiónem et propter módicum et pusíllum vitæ tempus
    decipiántur propter me, et exsecratiónem atque máculam meæ senectúti
    conquíram. Nam etsi in præsénti témpore evásero eam, quæ ex homínibus est,
    pœnam, manus tamen Omnipoténtis nec vivus nec defúnctus effúgiam. Quam ob
    rem viríliter nunc vita excedéndo, senectúte quidem dignus apparébo;
    adulescéntibus autem exémplum forte relíquero, ut prompto ánimo ac fórtiter
    pro sacris ac sanctis légibus honésta morte perfungántur».
  </p>
  <p>
    Et cum hæc dixísset, conféstim ad supplícium venit; ipsis autem, qui eum
    ducébant, illam, quam paulo ante habúerant erga eum benevoléntiam, in iram
    converténtibus, proptérea quod sermónes dicti, sicut ipsi arbitrabántur,
    essent améntia.
  </p>
  <p>
    Cumque cœpísset plagis mori, ingemíscens dixit: «Dómino, qui habet sanctam
    sciéntiam, maniféstum est quia cum a morte possem liberári, duros secúndum
    corpus sustíneo dolóres flagellátus, secúndum ánimam vero propter ipsíus
    timórem libénter hæc pátior».
  </p>
  <p>
    Et iste quidem hoc modo vita decéssit, non solum iuvénibus, sed et plúrimis
    ex gente mortem suam ad exémplum fortitúdinis et memóriam virtútis
    relínquens.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_93" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_94" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 3, 2-3. 4-5. 6-7 (: 6b)</span>
  </p>
</div>
<div class="latin hijo hijo_95" ontouchend="cambialengua(this)">
  <span class="red">R/. </span>Dóminus suscépit me.
</div>
<div class="latin hijo hijo_96" ontouchend="cambialengua(this)">
  Dómine, quid multiplicáti sunt qui tríbulant me?<br />Multi insúrgunt advérsum
  me,<br />multi dicunt ánimæ meæ:<br />«Non est salus ipsi in Deo».
</div>
<div class="latin hijo hijo_97" ontouchend="cambialengua(this)">
  <span class="red">R/. </span>Dóminus suscépit me.
</div>
<div class="latin hijo hijo_98" ontouchend="cambialengua(this)">
  Tu autem, Dómine, protéctor meus es,<br />glória mea et exáltans caput
  meum.<br />Voce mea ad Dóminum clamávi,<br />et exaudívit me de monte sancto
  suo.
</div>
<div class="latin hijo hijo_99" ontouchend="cambialengua(this)">
  <span class="red">R/. </span>Dóminus suscépit me.
</div>
<div class="latin hijo hijo_100" ontouchend="cambialengua(this)">
  Ego obdormívi et soporátus sum,<br />exsurréxi quia Dóminus suscépit me.<br />Non
  timébo mília pópuli circumdántis me.<br />Exsúrge, Dómine, salvum me fac, Deus
  meus.
</div>
<div class="latin hijo hijo_101" ontouchend="cambialengua(this)">
  <span class="red">R/. </span>Dóminus suscépit me.
</div>
<div
  class="latin red hijo hijo_102"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_103" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Si quis aperuerit ianuam, introibo ad illum et cenabo cum illo
  </p>
  <p class="Areadingfrom">
    Léctio libri Apocalýpsis beáti Ioánnis apóstoli<span class="alindcha">3, 1-6.14-22</span>
  </p>
  <p>Ego, Ioánnes, audívi Dóminum dicéntem mihi:</p>
  <p>
    Angelo Ecclésiæ, quæ est Sardis, scribe: Hæc dicit, qui habet septem
    spíritus Dei et septem stellas: Scio ópera tua, quia nomen habes quod vivas,
    et mórtuus es. Esto vígilans et confírma cétera, quæ moritúra erant, non
    enim invénio ópera tua plena coram Deo meo; in mente ergo habe quáliter
    accéperis et audíeris, et serva et pæniténtiam age. Si ergo non vigiláveris,
    véniam tamquam fur, et néscies qua hora véniam ad te.
  </p>
  <p>
    Sed habes pauca nómina in Sardis, qui non inquinavérunt vestiménta sua et
    ambulábunt mecum in albis, quia digni sunt.
  </p>
  <p>
    Qui vícerit, sic vestiétur vestiméntis albis, et non delébo nomen eius de
    libro vitæ et confitébor nomen eius coram Patre meo et coram ángelis eius.
  </p>
  <p>Qui habet aurem, áudiat quid Spíritus dicat Ecclésiis.</p>
  <p>
    Et ángelo Ecclésiæ, quæ est Laodicíæ, scribe: Hæc dicit Amen, testis fidélis
    et verus, princípium creatúræ Dei: Scio ópera tua, quia neque frígidus es
    neque cálidus. Utinam frígidus esses aut cálidus! Sic quia tépidus es et nec
    cálidus nec frígidus, incípiam te evómere ex ore meo.
  </p>
  <p>
    Quia dicis: «Dives sum et locupletátus et nullíus égeo», et nescis quia tu
    es miser et miserábilis et pauper et cæcus et nudus, suádeo tibi émere a me
    aurum igne probátum, ut lócuples fias et vestiméntis albis induáris, et non
    appáreat confúsio nuditátis tuæ, et collýrium ad inunguéndum óculos tuos, ut
    vídeas.
  </p>
  <p>Ego, quos amo, árguo et castígo. Æmuláre ergo et pæniténtiam age.</p>
  <p>
    Ecce sto ad óstium et pulso. Si quis audíerit vocem meam et aperúerit
    iánuam, introíbo ad illum et cenábo cum illo, et ipse mecum. Qui vícerit,
    dabo ei sedére mecum in throno meo, sicut et ego vici et sedi cum Patre meo
    in throno eius.
  </p>
  <p>Qui habet aurem, áudiat quid Spíritus dicat Ecclésiis».</p>
  <p class="TheWordoftheLord">Verbum Dómini.</p>
</div>
<div class="latin hijo hijo_104" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_105" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 14, 2-3ab. 3cd-4ab. 5 (: Ap 3, 21)</span>
  </p>
</div>
<div class="latin hijo hijo_106" ontouchend="cambialengua(this)">
  <span class="red">R/. </span>Qui vícerit, dabo ei sedére mecum in throno meo.
</div>
<div class="latin hijo hijo_107" ontouchend="cambialengua(this)">
  Qui ingréditur sine mácula, et operátur iustítiam;<br />qui lóquitur veritátem
  in corde suo,<br />qui non egit dolum in lingua sua.
</div>
<div class="latin hijo hijo_108" ontouchend="cambialengua(this)">
  <span class="red">R/. </span>Qui vícerit, dabo ei sedére mecum in throno meo.
</div>
<div class="latin hijo hijo_109" ontouchend="cambialengua(this)">
  Nec fecit próximo suo malum,<br />et oppróbrium non íntulit próximo suo.<br />Ad
  níhilum reputátus est in conspéctu eius malígnus,<br />timéntes autem Dóminum
  gloríficat.
</div>
<div class="latin hijo hijo_110" ontouchend="cambialengua(this)">
  <span class="red">R/. </span>Qui vícerit, dabo ei sedére mecum in throno meo.
</div>
<div class="latin hijo hijo_111" ontouchend="cambialengua(this)">
  Qui pecúniam suam non dedit ad usúram,<br />et múnera super innocéntem non
  accépit.<br />Qui facit hæc, non movébitur in ætérnum.
</div>
<div class="latin hijo hijo_112" ontouchend="cambialengua(this)">
  <span class="red">R/. </span>Qui vícerit, dabo ei sedére mecum in throno meo.
</div>
<div class="latin hijo hijo_113" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">1 Io 4, 10b</span>
  </p>
  <p class="PsalmAlleluiaVerse">
    Allelúia.<br />Deus diléxit nos, et misit Fílium suum<br />propitiatiónem
    pro peccátis nostris.<br />Allelúia.
  </p>
</div>
<div class="latin hijo hijo_114" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">
    Venit Filius hominis quærere et salvum facere quod perierat
  </p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">19, 1-10</span>
  </p>
</div>
<div class="latin hijo hijo_115" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_116" ontouchend="cambialengua(this)">
  <p>In illo témpore:</p>
  <p>
    Ingréssus Iesus perambulábat Iéricho. Et ecce vir nómine Zacchaéus, et hic
    erat princeps publicanórum et ipse dives. Et quærébat vidére Iesum, quis
    esset, et non póterat præ turba, quia statúra pusíllus erat. Et præcúrrens
    ascéndit in árborem sycómorum, ut vidéret illum, quia inde erat transitúrus.
  </p>
  <p>
    Et cum venísset ad locum, suspíciens Iesus dixit ad eum: «Zacchaée,
    festínans descénde, nam hódie in domo tua opórtet me manére». Et festínans
    descéndit et excépit illum gaudens. Et cum vidérent, omnes murmurábant
    dicéntes: «Ad hóminem peccatórem divértit!».
  </p>
  <p>
    Stans autem Zacchaéus dixit ad Dóminum: «Ecce dimídium bonórum meórum,
    Dómine, do paupéribus et, si quid áliquem defraudávi, reddo quádruplum».
  </p>
  <p>
    Ait autem Iesus ad eum: «Hódie salus dómui huic facta est, eo quod et ipse
    fílius sit Abrahæ; venit enim Fílius hóminis quǽrere et salvum fácere, quod
    períerat».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_117" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_118" ontouchend="cambialengua(this)">
  <h2>Tempus «per annum»<br />Feria IV hebd. XXXIII</h2>
</div>
<div
  class="latin red hijo hijo_119"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_120" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Mundi creator et spiritum et vitam vobis reddet</p>
  <p class="Areadingfrom">
    Léctio libri secúndi Maccabæórum<span class="alindcha">7, 1. 20-31</span>
  </p>
  <p class="Incipit-oneline">In diébus illis:</p>
  <p>
    Cóntigit septem fratres una cum matre apprehénsos compélli a rege attíngere
    contra fas carnes porcínas, flagris et nervis cruciátos.
  </p>
  <p>
    Supra modum autem mater mirábilis et bona memória digna, quæ pereúntes
    septem fílios sub uníus diéi témpore conspíciens bono ánimo ferébat propter
    spem, quam in Dóminum habébat. Síngulos illórum hortabátur voce pátria,
    forti repléta sensu et femíneam cogitatiónem masculíno éxcitans ánimo,
    dicens ad eos: «Néscio quáliter in útero meo apparuístis neque ego spíritum
    et vitam donávi vobis et singulórum vestrórum compágem non sum ego moduláta;
    sed enim mundi creátor, qui formávit hóminis nativitátem quique ómnium
    invénit oríginem, et spíritum et vitam vobis íterum cum misericórdia reddet,
    sicut nunc vosmetípsos despícitis propter leges eius».
  </p>
  <p>
    Antíochus autem contémni se arbitrátus, simul et exprobrántem dedígnans
    vocem, cum adhuc adulescéntior superésset, non solum verbis hortabátur, sed
    et cum iuraménto affirmábat se dívitem simul et beátum factúrum, translátum
    a pátriis légibus, et amícum habitúrum et offícia ei creditúrum. Sed ad hæc
    cum aduléscens nequáquam inténderet, vocávit rex matrem et suadébat ei, ut
    adulescénti fíeret suásor in salútem.
  </p>
  <p>
    Cum autem multis eam verbis esset hortátus, promísit suasúram se fílio.
    Itaque inclináta ad illum, irrídens crudélem tyránnum sic ait pátria voce:
    «Fili, miserére mei, quæ te in útero novem ménsibus portávi et lac triénnio
    dedi et álui et in ætátem istam perdúxi et nutrícem me tibi exhíbui. Peto,
    nate, ut aspícias ad cælum et terram et quæ in ipsis sunt, univérsa videns
    intéllegas quia non ex his, quæ erant, fecit illa Deus; et hóminum genus ita
    fit. Ne tímeas carníficem istum, sed dignus frátribus tuis efféctus súscipe
    mortem, ut in illa miseratióne cum frátribus tuis te recípiam».
  </p>
  <p>
    Cum hæc illa adhuc díceret, ait aduléscens: «Quem sustinétis? Non oboédio
    præcépto regis, sed obtémpero præcépto legis, quæ data est pátribus nostris
    per Móysen. Tu vero, qui invéntor omnis malítiæ factus es in Hebrǽos, non
    effúgies manus Dei.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_121" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_122" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 16, 1. 5-6. 8 et 15 (: 15b)</span>
  </p>
</div>
<div class="latin hijo hijo_123" ontouchend="cambialengua(this)">
  <span class="red">R/. </span>Satiábor, cum evigilávero, conspéctu tuo, Dómine.
</div>
<div class="latin hijo hijo_124" ontouchend="cambialengua(this)">
  Exáudi, Dómine, iustítiam meam,<br />inténde deprecatiónem meam.<br />Auribus
  pércipe oratiónem meam,<br />non in lábiis dolósis.
</div>
<div class="latin hijo hijo_125" ontouchend="cambialengua(this)">
  <span class="red">R/. </span>Satiábor, cum evigilávero, conspéctu tuo, Dómine.
</div>
<div class="latin hijo hijo_126" ontouchend="cambialengua(this)">
  Rétine gressus meos in sémitis tuis,<br />ut non moveántur vestígia mea.<br />Ego
  ad te clamávi quóniam exáudis me, Deus;<br />inclína aurem tuam mihi, et
  exáudi verba mea.
</div>
<div class="latin hijo hijo_127" ontouchend="cambialengua(this)">
  <span class="red">R/. </span>Satiábor, cum evigilávero, conspéctu tuo, Dómine.
</div>
<div class="latin hijo hijo_128" ontouchend="cambialengua(this)">
  Custódi me ut pupíllam óculi,<br />sub umbra alárum tuárum prótege me.<br />Ego
  autem in iustítia vidébo fáciem tuam,<br />satiábor, cum evigilávero,
  conspéctu tuo.
</div>
<div class="latin hijo hijo_129" ontouchend="cambialengua(this)">
  <span class="red">R/. </span>Satiábor, cum evigilávero, conspéctu tuo, Dómine.
</div>
<div
  class="latin red hijo hijo_130"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_131" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Sanctus Dóminus Deus omnipotens, qui erat et qui est et qui venturus est
  </p>
  <p class="Areadingfrom">
    Léctio libri Apocalýpsis beáti Ioánnis apóstoli<span class="alindcha">4, 1-11</span>
  </p>
  <p>
    Ego, Ioánnes, vidi: et ecce óstium apértum in cælo, et vox prima, quam
    audívi, tamquam tubæ loquéntis mecum dicens: «Ascénde huc, et osténdam tibi,
    quæ opórtet fíeri post hæc». Statim fui in spíritu: et ecce thronus pósitus
    erat in cælo; et supra thronum sedens; et, qui sedébat, símilis erat aspéctu
    lápidi iáspidi et sárdino; et iris erat in circúitu throni, aspéctu símilis
    smarágdo.
  </p>
  <p>
    &nbsp;Et in circúitu throni, vigínti quáttuor thronos, et super thronos
    vigínti quáttuor senióres sedéntes, circumamíctos vestiméntis albis, et
    super cápita eórum corónas áureas. Et de throno procédunt fúlgura et voces
    et tonítrua; et septem lámpades ignis ardéntes ante thronum, quæ sunt septem
    spíritus Dei; et in conspéctu throni tamquam mare vítreum símile crystállo.
  </p>
  <p>
    Et in médio throni et in circúitu throni quáttuor animália, plena óculis
    ante et retro: et ánimal primum símile leóni, et secúndum ánimal símile
    vítulo, et tértium ánimal habens fáciem quasi hóminis, et quartum ánimal
    símile áquilæ volánti. Et quáttuor animália síngula eórum habébant alas
    senas, in circúitu et intus plenæ sunt óculis; et réquiem non habent die et
    nocte dicéntia: «Sanctus, sanctus, sanctus Dóminus, Deus omnípotens, qui
    erat et qui est et qui ventúrus est!».
  </p>
  <p>
    Et cum darent illa animália glóriam et honórem et gratiárum actiónem sedénti
    super thronum, vivénti in sǽcula sæculórum, procidébant vigínti quáttuor
    senióres ante sedéntem in throno et adorábant vivéntem in sǽcula sæculórum
    et mittébant corónas suas ante thronum dicéntes: «Dignus es, Dómine et Deus
    noster, accípere glóriam et honórem et virtútem, quia tu creásti ómnia, et
    propter voluntátem tuam erant et creáta sunt».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_132" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_133" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 150, 1-2. 3-4. 5-6 (: Ap 4, 8b)</span>
  </p>
</div>
<div class="latin hijo hijo_134" ontouchend="cambialengua(this)">
  <span class="red">R/. </span>Sanctus, sanctus, sanctus Dóminus Deus
  omnípotens.
</div>
<div class="latin hijo hijo_135" ontouchend="cambialengua(this)">
  Laudáte Dóminum in sanctuário eius,<br />laudáte eum in firmaménto virtútis
  eius.<br />Laudáte eum in magnálibus eius,<br />laudáte eum secúndum
  multitúdinem magnitúdinis eius.
</div>
<div class="latin hijo hijo_136" ontouchend="cambialengua(this)">
  <span class="red">R/. </span>Sanctus, sanctus, sanctus Dóminus Deus
  omnípotens.
</div>
<div class="latin hijo hijo_137" ontouchend="cambialengua(this)">
  Laudáte eum in sono tubæ,<br />laudáte eum in psaltério et cíthara,<br />laudáte
  eum in týmpano et choro,<br />laudáte eum in chordis et órgano.
</div>
<div class="latin hijo hijo_138" ontouchend="cambialengua(this)">
  <span class="red">R/. </span>Sanctus, sanctus, sanctus Dóminus Deus
  omnípotens.
</div>
<div class="latin hijo hijo_139" ontouchend="cambialengua(this)">
  Laudáte eum in cýmbalis benesonántibus,<br />laudáte eum in cýmbalis
  iubilatiónis:<br />omne quod spirat, laudet Dóminum.
</div>
<div class="latin hijo hijo_140" ontouchend="cambialengua(this)">
  <span class="red">R/. </span>Sanctus, sanctus, sanctus Dóminus Deus
  omnípotens.
</div>
<div class="latin hijo hijo_141" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Cf. Io 15, 16</span>
  </p>
  <p class="PsalmAlleluiaVerse">
    Allelúia.<br />Ego vos elégi de mundo, ut eátis et fructum afferátis,<br />et
    fructus vester máneat, dicit Dóminus.<br />Allelúia.
  </p>
</div>
<div class="latin hijo hijo_142" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Quare non dedisti pecuniam meam ad mensam?</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">19, 11-28</span>
  </p>
</div>
<div class="latin hijo hijo_143" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_144" ontouchend="cambialengua(this)">
  <p>In illo témpore:</p>
  <p>
    Dixit Iesus parábolam, eo quod esset prope Ierúsalem, et illi existimárent
    quod conféstim regnum Dei manifestarétur.
  </p>
  <p>
    Dixit ergo: «Homo quidam nóbilis ábiit in regiónem longínquam accípere sibi
    regnum et revérti.
  </p>
  <p>
    Vocátis autem decem servis suis, dedit illis decem minas et ait ad illos:
    «Negotiámini, dum vénio».
  </p>
  <p>
    Cives autem eius óderant illum et misérunt legatiónem post illum dicéntes:
    «Nolúmus hunc regnáre super nos!».
  </p>
  <p>
    Et factum est ut redíret, accépto regno, et iussit ad se vocári servos
    illos, quibus dedit pecúniam, ut sciret quantum negotiáti essent.
  </p>
  <p>
    Venit autem primus dicens: «Dómine, mina tua decem minas acquisívit». Et ait
    illi: «Euge, bone serve; quia in módico fidélis fuísti, esto potestátem
    habens supra decem civitátes».
  </p>
  <p>
    Et alter venit dicens: «Mina tua, dómine, fecit quinque minas». Et huic ait:
    «Et tu esto supra quinque civitátes».
  </p>
  <p>
    Et alter venit dicens: «Dómine, ecce mina tua, quam hábui repósitam in
    sudário; tímui enim te, quia homo austérus es: tollis, quod non posuísti, et
    metis, quod non seminásti».
  </p>
  <p>
    Dicit ei: «De ore tuo te iúdico, serve nequam! Sciébas quod ego austérus
    homo sum, tollens quod non pósui et metens quod non seminávi? Et quare non
    dedísti pecúniam meam ad mensam? Et ego véniens cum usúris útique exegíssem
    illud».
  </p>
  <p>
    Et adstántibus dixit: «Auférte ab illo minam et date illi, qui decem minas
    habet».
  </p>
  <p>Et dixérunt ei: «Dómine, habet decem minas!».</p>
  <p>
    Dico vobis: «Omni habénti dábitur; ab eo autem, qui non habet, et, quod
    habet, auferétur. Verúmtamen inimícos meos illos, qui noluérunt me regnáre
    super se, addúcite huc et interfícite ante me!»».
  </p>
  <p>Et his dictis, præcedébat ascéndens Hierosólymam.</p>
  <p class="TheWordoftheLord">Verbum Dómini.</p>
</div>
<div class="latin hijo hijo_145" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_146" ontouchend="cambialengua(this)">
  <h2>Tempus «per annum»<br />Feria V hebd. XXXIII</h2>
</div>
<div
  class="latin red hijo hijo_147"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_148" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Ibimus in testamento patrum nostrorum</p>
  <p class="Areadingfrom">
    Léctio libri primi Maccabæórum<span class="alindcha">2, 15-29</span>
  </p>
  <p class="Incipit-oneline">In diébus illis:</p>
  <p>
    Venérunt, qui ex rege compellébant discessiónem, in civitátem Modin, ut
    sacrificárent. Et multi de Israel accessérunt ad eos, et Matthathías et
    fílii eius congregáti sunt.
  </p>
  <p>
    Et respondérunt, qui missi erant a rege, et dixérunt Matthathíæ: «Princeps
    et nóbilis et magnus es in hac civitáte et confirmátus fíliis et frátribus.
    Nunc accéde primus et fac iussum regis, sicut fecérunt omnes gentes et viri
    Iudæ et qui remansérunt in Ierúsalem, et eris tu et fílii tui inter amícos
    regis et tu et fílii tui glorificabímini et argénto et auro et munéribus
    multis».
  </p>
  <p>
    Et respóndit Matthathías et dixit magna voce: «Etsi omnes gentes, quæ in
    domo regni sunt, regi oboédiunt, ut discédat unusquísque ab offício patrum
    suórum, et conséntiunt mandátis eius, et ego et fílii mei et fratres mei
    íbimus in testaménto patrum nostrórum. Propítius sit nobis Dóminus, ne
    derelinquámus legem et iustificatiónes. Non audiémus verba regis, ut
    prætereámus offícium nostrum dextra vel sinístra».
  </p>
  <p>
    Et, ut cessávit loqui verba hæc, accéssit quidam Iudǽus in ómnium óculis
    sacrificáre super aram in Modin secúndum iussum regis. Et vidit Matthathías
    et zelátus est, et contremuérunt renes eius; et áttulit iram secúndum
    iudícium et insíliens trucidávit eum super aram. Et virum regis, qui cogébat
    immoláre, occídit in ipso témpore et aram destrúxit; et zelátus est legem,
    sicut fecit Phínees Zambri fílio Salom.
  </p>
  <p>
    Et exclamávit Matthathías voce magna in civitáte dicens: «Omnis, qui zelum
    habet legis státuens testaméntum, éxeat post me».
  </p>
  <p>
    Et fugit ipse et fílii eius in montes, et reliquérunt quæcúmque habébant in
    civitáte. Tunc descendérunt multi quæréntes iustítiam et iudícium in
    desértum, ut sedérent ibi.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_149" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_150" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 49, 1-2. 5-6. 14-15 (: 23b)</span>
  </p>
</div>
<div class="latin hijo hijo_151" ontouchend="cambialengua(this)">
  <span class="red">R/. </span>Qui immaculátus est in via, osténdam illi
  salutáre Dei.
</div>
<div class="latin hijo hijo_152" ontouchend="cambialengua(this)">
  Deus deórum Dóminus locútus est,<br />et vocávit terram a solis ortu usque ad
  occásum.<br />Ex Sion speciósa decóre Deus illúxit.
</div>
<div class="latin hijo hijo_153" ontouchend="cambialengua(this)">
  <span class="red">R/. </span>Qui immaculátus est in via, osténdam illi
  salutáre Dei.
</div>
<div class="latin hijo hijo_154" ontouchend="cambialengua(this)">
  «Congregáte mihi sanctos meos,<br />qui disposuérunt testaméntum meum in
  sacrifício».<br />Et annuntiábunt cæli iustítiam eius,<br />quóniam Deus iudex
  est.
</div>
<div class="latin hijo hijo_155" ontouchend="cambialengua(this)">
  <span class="red">R/. </span>Qui immaculátus est in via, osténdam illi
  salutáre Dei.
</div>
<div class="latin hijo hijo_156" ontouchend="cambialengua(this)">
  «Immola Deo sacrifícium laudis,<br />et redde Altíssimo vota tua;<br />et
  ínvoca me in die tribulatiónis:<br />éruam te, et honorificábis me».
</div>
<div class="latin hijo hijo_157" ontouchend="cambialengua(this)">
  <span class="red">R/. </span>Qui immaculátus est in via, osténdam illi
  salutáre Dei.
</div>
<div
  class="latin red hijo hijo_158"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_159" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Occisus est Agnus et redemit nos in sanguine suo ex omni natione
  </p>
  <p class="Areadingfrom">
    Léctio libri Apocalýpsis beáti Ioánnis apóstoli<span class="alindcha">5, 1-10</span>
  </p>
  <p>
    Ego, Ioánnes, vidi in déxtera sedéntis super thronum librum scriptum intus
    et foris, signátum sigíllis septem.
  </p>
  <p>
    Et vidi ángelum fortem prædicántem voce magna: «Quis est dignus aperíre
    librum et sólvere signácula eius?». Et nemo póterat in cælo neque in terra
    neque subtus terram aperíre librum neque respícere illum. Et ego flebam
    multum, quóniam nemo dignus invéntus est aperíre librum nec respícere eum.
  </p>
  <p>
    Et unus de senióribus dicit mihi: «Ne fléveris; ecce vicit leo de tribu
    Iudæ, radix David, aperíre librum et septem signácula eius».
  </p>
  <p>
    Et vidi in médio throni et quáttuor animálium et in médio seniórum Agnum
    stantem tamquam occísum, habéntem córnua septem et óculos septem, qui sunt
    septem spíritus Dei missi in omnem terram. Et venit et accépit de déxtera
    sedéntis in throno.
  </p>
  <p>
    Et cum accepísset librum, quáttuor animália et vigínti quáttuor senióres
    cecidérunt coram Agno, habéntes sínguli cítharas et phíalas áureas plenas
    incensórum, quæ sunt oratiónes sanctórum. Et cantant novum cánticum
    dicéntes: «Dignus es accípere librum et aperíre signácula eius, quóniam
    occísus es et redemísti Deo in sánguine tuo ex omni tribu et lingua et
    pópulo et natióne; et fecísti eos Deo nostro regnum et sacerdótes, et
    regnábunt super terram».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_160" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_161" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 149, 1-2. 3-4. 5-6a et 9b (: Ap 5, 10)</span>
  </p>
</div>
<div class="latin hijo hijo_162" ontouchend="cambialengua(this)">
  <span class="red">R/. </span>Fecísti nos Deo nostro regnum et sacerdótes.
</div>
<div class="latin hijo hijo_163" ontouchend="cambialengua(this)">
  Cantáte Dómino cánticum novum;<br />laus eius in ecclésia sanctórum.<br />Lætétur
  Israel in eo qui fecit eum,<br />et fílii Sion exsúltent in rege suo.
</div>
<div class="latin hijo hijo_164" ontouchend="cambialengua(this)">
  <span class="red">R/. </span>Fecísti nos Deo nostro regnum et sacerdótes.
</div>
<div class="latin hijo hijo_165" ontouchend="cambialengua(this)">
  Laudent nomen eius in choro,<br />in týmpano et cíthara psallant ei.<br />Quia
  beneplácitum est Dómino in pópulo suo,<br />et honorábit mansuétos in salútem.
</div>
<div class="latin hijo hijo_166" ontouchend="cambialengua(this)">
  <span class="red">R/. </span>Fecísti nos Deo nostro regnum et sacerdótes.
</div>
<div class="latin hijo hijo_167" ontouchend="cambialengua(this)">
  Iúbilent sancti in glória,<br />læténtur in cubílibus suis.<br />Exaltatiónes
  Dei in gútture eórum.<br />Glória hæc est ómnibus sanctis eius.
</div>
<div class="latin hijo hijo_168" ontouchend="cambialengua(this)">
  <span class="red">R/. </span>Fecísti nos Deo nostro regnum et sacerdótes.
</div>
<div class="latin hijo hijo_169" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Cf. Ps 94, 8</span>
  </p>
  <p class="PsalmAlleluiaVerse">
    Allelúia.<br />Hódie, nolíte obduráre corda vestra,<br />sed vocem Dómini
    audíte.<br />Allelúia.
  </p>
</div>
<div class="latin hijo hijo_170" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Si cognovisses quæ ad pacem tibi!</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">19, 41-44</span>
  </p>
</div>
<div class="latin hijo hijo_171" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_172" ontouchend="cambialengua(this)">
  <p>In illo témpore:</p>
  <p>
    Ut appropinquávit Iesus Ierúsalem, videns civitátem flevit super illam
    dicens: «Si cognovísses et tu in hac die, quæ ad pacem tibi! Nunc autem
    abscóndita sunt ab óculis tuis.
  </p>
  <p>
    Quia vénient dies in te, et circúmdabunt te inimíci tui vallo et obsidébunt
    te et coangustábunt te úndique et ad terram prostérnent te et fílios tuos,
    qui in te sunt, et non relínquent in te lápidem super lápidem, eo quod non
    cognóveris tempus visitatiónis tuæ».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_173" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_174" ontouchend="cambialengua(this)">
  <h2>Tempus «per annum»<br />Feria VI hebd. XXXIII</h2>
</div>
<div
  class="latin red hijo hijo_175"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_176" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Fecerunt dedicationem altaris et obtulerunt holocausta cum lætitia
  </p>
  <p class="Areadingfrom">
    Léctio libri primi Maccabæórum<span class="alindcha">4, 36-37.52-59</span>
  </p>
  <p class="Incipit-oneline">In diébus illis:</p>
  <p>
    Dixit autem Iudas et fratres eius: «Ecce contríti sunt inimíci nostri;
    ascendámus mundáre sancta et renováre». Et congregátus est omnis exércitus,
    et ascendérunt in montem Sion.
  </p>
  <p>
    Et ante lucem surrexérunt quinta et vicésima die mensis noni — ​hic est
    mensis Cásleu — ​centésimi quadragésimi octávi anni et obtulérunt
    sacrifícium secúndum legem super altáre holocaustórum novum, quod fecérunt;
    secúndum tempus et secúndum diem, in qua contaminavérunt illud gentes, in
    ipsa renovátum est in cánticis et cítharis et cínyris et cýmbalis.
  </p>
  <p>
    Et cécidit omnis pópulus in fáciem, et adoravérunt et benedixérunt in cælum
    eum, qui prosperávit eis; et fecérunt dedicatiónem altáris diébus octo et
    obtulérunt holocáusta cum lætítia et sacrificavérunt sacrifícium salutáris
    et laudis et ornavérunt fáciem templi corónis áureis et scútulis et
    dedicavérunt portas et pastophória et imposuérunt eis iánuas.
  </p>
  <p>
    Et facta est lætítia in pópulo magna valde, et avérsum est oppróbrium
    géntium. Et státuit Iudas et fratres eius et univérsa ecclésia Israel, ut
    agántur dies dedicatiónis altáris in tempóribus suis ab anno in annum per
    dies octo, a quinta et vicésima die mensis Cásleu, cum lætítia et gáudio.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_177" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_178" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">1 Par 29, 10. 11abc. 11d-12a. 12bcd (: 13b)</span>
  </p>
</div>
<div class="latin hijo hijo_179" ontouchend="cambialengua(this)">
  <span class="red">R/. </span>Laudámus nomen tuum ínclitum, Dómine.
</div>
<div class="latin hijo hijo_180" ontouchend="cambialengua(this)">
  Benedíctus es, Dómine, Deus Israel patris nostri,<br />ab ætérno in ætérnum.
</div>
<div class="latin hijo hijo_181" ontouchend="cambialengua(this)">
  <span class="red">R/. </span>Laudámus nomen tuum ínclitum, Dómine.
</div>
<div class="latin hijo hijo_182" ontouchend="cambialengua(this)">
  Tua est, Dómine, magnificéntia et poténtia,<br />glória, splendor atque
  maiéstas.<br />Cuncta enim, quæ in cælo sunt et in terra, tua sunt.
</div>
<div class="latin hijo hijo_183" ontouchend="cambialengua(this)">
  <span class="red">R/. </span>Laudámus nomen tuum ínclitum, Dómine.
</div>
<div class="latin hijo hijo_184" ontouchend="cambialengua(this)">
  Tuum, Dómine, regnum,<br />et tu eleváris ut caput super ómnia.<br />De te
  sunt divítiæ et glória.
</div>
<div class="latin hijo hijo_185" ontouchend="cambialengua(this)">
  <span class="red">R/. </span>Laudámus nomen tuum ínclitum, Dómine.
</div>
<div class="latin hijo hijo_186" ontouchend="cambialengua(this)">
  Tu domináris ómnium.<br />In manu tua virtus et poténtia,<br />in manu tua est
  magnificáre et firmáre ómnia.
</div>
<div class="latin hijo hijo_187" ontouchend="cambialengua(this)">
  <span class="red">R/. </span>Laudámus nomen tuum ínclitum, Dómine.
</div>
<div
  class="latin red hijo hijo_188"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_189" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">Accepi libellum et devoravi eum</p>
  <p class="Areadingfrom">
    Léctio libri Apocalýpsis beáti Ioánnis apóstoli<span class="alindcha">10, 8-11</span>
  </p>
  <p>
    Ego, Ioánnes, audívi vocem de cælo, íterum loquéntem mecum et dicéntem:
    «Vade, áccipe librum apértum de manu ángeli stantis supra mare et supra
    terram».
  </p>
  <p>
    Et ábii ad ángelum dicens ei, ut daret mihi libéllum. Et dicit mihi: «Accipe
    et dévora illum; et fáciet amaricáre ventrem tuum, sed in ore tuo erit
    dulcis tamquam mel». Et accépi libéllum de manu ángeli et devorávi eum, et
    erat in ore meo tamquam mel dulcis; et cum devorássem eum, amaricátus est
    venter meus.
  </p>
  <p>
    Et dicunt mihi: «Opórtet te íterum prophetáre super pópulis et géntibus et
    linguis et régibus multis».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_190" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_191" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 118, 14. 24. 72. 103. 111. 131 (: 103a)</span>
  </p>
</div>
<div class="latin hijo hijo_192" ontouchend="cambialengua(this)">
  <span class="red">R/. </span>Quam dúlcia fáucibus meis elóquia tua, Dómine!
</div>
<div class="latin hijo hijo_193" ontouchend="cambialengua(this)">
  In via testimoniórum tuórum delectátus sum<br />sicut in ómnibus divítiis.
</div>
<div class="latin hijo hijo_194" ontouchend="cambialengua(this)">
  <span class="red">R/. </span>Quam dúlcia fáucibus meis elóquia tua, Dómine!
</div>
<div class="latin hijo hijo_195" ontouchend="cambialengua(this)">
  Nam et testimónia tua delectátio mea,<br />et consílium meum iustificatiónes
  tuæ.
</div>
<div class="latin hijo hijo_196" ontouchend="cambialengua(this)">
  <span class="red">R/. </span>Quam dúlcia fáucibus meis elóquia tua, Dómine!
</div>
<div class="latin hijo hijo_197" ontouchend="cambialengua(this)">
  Bonum mihi lex oris tui<br />super mília auri et argénti.
</div>
<div class="latin hijo hijo_198" ontouchend="cambialengua(this)">
  <span class="red">R/. </span>Quam dúlcia fáucibus meis elóquia tua, Dómine!
</div>
<div class="latin hijo hijo_199" ontouchend="cambialengua(this)">
  Quam dúlcia fáucibus meis elóquia tua,<br />super mel ori meo.
</div>
<div class="latin hijo hijo_200" ontouchend="cambialengua(this)">
  <span class="red">R/. </span>Quam dúlcia fáucibus meis elóquia tua, Dómine!
</div>
<div class="latin hijo hijo_201" ontouchend="cambialengua(this)">
  Heréditas mea testimónia tua in ætérnum,<br />quia exsultátio cordis mei sunt.
</div>
<div class="latin hijo hijo_202" ontouchend="cambialengua(this)">
  <span class="red">R/. </span>Quam dúlcia fáucibus meis elóquia tua, Dómine!
</div>
<div class="latin hijo hijo_203" ontouchend="cambialengua(this)">
  Os meum apérui et attráxi spíritum,<br />quia præcépta tua desiderábam.
</div>
<div class="latin hijo hijo_204" ontouchend="cambialengua(this)">
  <span class="red">R/. </span>Quam dúlcia fáucibus meis elóquia tua, Dómine!
</div>
<div class="latin hijo hijo_205" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Io 10, 27</span>
  </p>
  <p class="PsalmAlleluiaVerse">
    Allelúia.<br />Oves meæ vocem meam áudiunt, dicit Dóminus,<br />et ego
    cognósco eas, et sequúntur me.<br />Allelúia.
  </p>
</div>
<div class="latin hijo hijo_206" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Fecistis domum Dei speluncam latronum</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">19, 45-48</span>
  </p>
</div>
<div class="latin hijo hijo_207" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_208" ontouchend="cambialengua(this)">
  <p>In illo témpore:</p>
  <p>
    Ingréssus Iesus in templum, cœpit eícere vendéntes dicens illis: «Scriptum
    est: «Et erit domus mea domus oratiónis». Vos autem fecístis illam spelúncam
    latrónum».
  </p>
  <p>
    Et erat docens cotídie in templo. Príncipes autem sacerdótum et scribæ et
    príncipes plebis quærébant illum pérdere et non inveniébant quid fácerent;
    omnis enim pópulus suspénsus erat áudiens illum.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_209" ontouchend="cambialengua(this)">
  <span class="red">R/. </span>Laus tibi, Christe.
</div>
<div class="latin hijo hijo_210" ontouchend="cambialengua(this)">
  <h2>Tempus «per annum»<br />Sabbato hebd. XXXIII</h2>
</div>
<div
  class="latin red hijo hijo_211"
  style="text-align: center; font-size: 110%"
  ontouchend="cambialengua(this)"
>
  Anno primo
</div>
<div class="latin hijo hijo_212" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Propter mala quæ feci in Ierusalem, pereo tristitia magna
  </p>
  <p class="Areadingfrom">
    Léctio libri primi Maccabæórum<span class="alindcha">6, 1-13</span>
  </p>
  <p class="Incipit-oneline">In diébus illis:</p>
  <p>
    Rex Antíochus perambulábat superióres regiónes et audívit esse Elymáida in
    Pérside civitátem gloriósam divítiis argénto et auro templúmque in ea
    lócuples valde et illic velámina áurea et lorícæ et scuta, quæ relíquit ibi
    Alexánder Philíppi rex Macédo, qui regnávit primus in Graécia. Et venit et
    quærébat cápere civitátem et deprædári eam et non pótuit, quóniam innótuit
    sermo his, qui erant in civitáte. Et restitérunt ei in proélium. Et fugit
    inde et ábiit cum tristítia magna, ut reverterétur in Babylóniam.
  </p>
  <p>
    Et venit, qui nuntiáret ei in Pérside quia fugáta sunt castra, quæ íverant
    in terram Iudæ, et quia ábiit Lýsias cum virtúte forti in primis et fugátus
    est a fácie eórum, et invaluérunt armis et víribus et spóliis multis, quæ
    cepérunt de castris quæ excidérunt, et quia diruérunt abominatiónem, quam
    ædificáverat super altáre, quod erat in Ierúsalem, et sanctificatiónem sicut
    prius circumdedérunt muris excélsis et Bethsúram civitátem eius.
  </p>
  <p>
    Et factum est, ut audívit rex sermónes istos, expávit et commótus est valde
    et décidit in lectum et íncidit in languórem præ tristítia, quia non factum
    est ei, sicut cogitábat.
  </p>
  <p>
    Et erat illic per dies multos, quia renováta est in eo tristítia magna, et
    arbitrátus est se mori. Et vocávit omnes amícos suos et dixit illis:
    «Recéssit somnus ab óculis meis, et cóncidi corde præ sollicitúdine et dixi
    in corde meo: Quoúsque tribulatiónis devéni et tempestátis magnæ, in qua
    nunc sum? Quia iucúndus eram et diléctus in potestáte mea! Nunc vero
    reminíscor malórum, quæ feci in Ierúsalem, unde et ábstuli ómnia vasa áurea
    et argéntea, quæ erant in ea, et misi auférre habitántes Iudam sine causa.
    Cognóvi quia proptérea invenérunt me mala ista; et ecce péreo tristítia
    magna in terra aliéna».
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_213" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_214" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 9, 2-3. 4 et 6. 16 et 19 (: cf. 15b)</span>
  </p>
</div>
<div class="latin hijo hijo_215" ontouchend="cambialengua(this)">
  <span class="red">R/. </span>Exsultábo in salutári tuo, Dómine.
</div>
<div class="latin hijo hijo_216" ontouchend="cambialengua(this)">
  Confitébor tibi, Dómine, in toto corde meo;<br />narrábo ómnia mirabília
  tua.<br />Lætábor et exsultábo in te,<br />psallam nómini tuo, Altíssime.
</div>
<div class="latin hijo hijo_217" ontouchend="cambialengua(this)">
  <span class="red">R/. </span>Exsultábo in salutári tuo, Dómine.
</div>
<div class="latin hijo hijo_218" ontouchend="cambialengua(this)">
  Cum convertúntur inimíci mei retrórsum,<br />infirmántur et péreunt a fácie
  tua.<br />Increpásti gentes, perdidísti ímpium;<br />nomen eórum delésti in
  ætérnum et in sǽculum sǽculi.
</div>
<div class="latin hijo hijo_219" ontouchend="cambialengua(this)">
  <span class="red">R/. </span>Exsultábo in salutári tuo, Dómine.
</div>
<div class="latin hijo hijo_220" ontouchend="cambialengua(this)">
  Infíxæ sunt gentes in fóvea quam fecérunt;<br />in láqueo isto quem
  abscondérunt,<br />comprehénsus est pes eórum.<br />Quóniam non in finem
  oblívio erit páuperis;<br />exspectátio páuperum non períbit in ætérnum.
</div>
<div class="latin hijo hijo_221" ontouchend="cambialengua(this)">
  <span class="red">R/. </span>Exsultábo in salutári tuo, Dómine.
</div>
<div
  class="latin red hijo hijo_222"
  style="text-align: center; font-size: 110%"
  ontouchend="cambialengua(this)"
>
  Anno secundo
</div>
<div class="latin hijo hijo_223" ontouchend="cambialengua(this)">
  <p class="ReadingGospelTitle">Lectio prior</p>
  <p class="Summary">
    Hi duo prophetæ cruciaverunt eos qui inhabitant super terram
  </p>
  <p class="Areadingfrom">
    Léctio libri Apocalýpsis beáti Ioánnis apóstoli<span class="alindcha">11, 4-12</span>
  </p>
  <p>Dictum est mihi, Ioánni:</p>
  <p>
    [Ecce duo testes mei;] hi sunt duæ olívæ et duo candelábra in conspéctu
    Dómini terræ stantes. Et si quis eis vult nocére, ignis exit de ore illórum
    et dévorat inimícos eórum; et si quis volúerit eos laédere, sic opórtet eum
    occídi. Hi habent potestátem claudéndi cælum, ne pluat plúvia diébus
    prophetíæ ipsórum; et potestátem habent super aquas converténdi eas in
    sánguinem et percútere terram omni plaga, quotiescúmque volúerint.
  </p>
  <p>
    Et cum finíerint testimónium suum, béstia, quæ ascéndit de abýsso, fáciet
    advérsus illos bellum et vincet eos et occídet illos. Et corpus eórum in
    platéa civitátis magnæ, quæ vocátur spiritáliter Sódoma et Ægýptus, ubi et
    Dóminus eórum crucifíxus est; et vident de pópulis et tríbubus et linguis et
    géntibus corpus eórum per tres dies et dimídium, et córpora eórum non sinunt
    poni in monuménto. Et inhabitántes terram gaudent super illis et iucundántur
    et múnera mittent ínvicem, quóniam hi duo prophétæ cruciavérunt eos, qui
    inhábitant super terram.
  </p>
  <p>
    Et post dies tres et dimídium spíritus vitæ a Deo intrávit in eos, et
    stetérunt super pedes suos; et timor magnus cécidit super eos, qui vidébant
    eos.
  </p>
  <p>
    Et audiérunt vocem magnam de cælo dicéntem illis: «Ascéndite huc»; et
    ascendérunt in cælum in nube, et vidérunt illos inimíci eórum.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_224" ontouchend="cambialengua(this)">
  <span class="red">R/. </span>Deo gratias.
</div>
<div class="latin hijo hijo_225" ontouchend="cambialengua(this)">
  <p class="ReadingGospelTitle">
    Psalmus Responsorius<span class="alindcha">Ps 143, 1. 2. 9-10 (: 1a)</span>
  </p>
</div>
<div class="latin hijo hijo_226" ontouchend="cambialengua(this)">
  <span class="red">R/. </span>Benedíctus Dóminus, præsídium meum!
</div>
<div class="latin hijo hijo_227" ontouchend="cambialengua(this)">
  Benedíctus Dóminus, præsídium meum,<br />qui docet manus meas ad proélium,<br />et
  dígitos meos ad bellum.
</div>
<div class="latin hijo hijo_228" ontouchend="cambialengua(this)">
  <span class="red">R/. </span>Benedíctus Dóminus, præsídium meum!
</div>
<div class="latin hijo hijo_229" ontouchend="cambialengua(this)">
  Misericórdia mea et fortitúdo mea,<br />refúgium meum et liberátor meus;<br />scutum
  meum, et in ipso sperávi,<br />qui subdit pópulum meum sub me.
</div>
<div class="latin hijo hijo_230" ontouchend="cambialengua(this)">
  <span class="red">R/. </span>Benedíctus Dóminus, præsídium meum!
</div>
<div class="latin hijo hijo_231" ontouchend="cambialengua(this)">
  Deus, cánticum novum cantábo tibi,<br />in psaltério decachórdo psallam
  tibi,<br />qui das salútem régibus,<br />qui rédimis David servum tuum de
  gládio malígno.
</div>
<div class="latin hijo hijo_232" ontouchend="cambialengua(this)">
  <span class="red">R/. </span>Benedíctus Dóminus, præsídium meum!
</div>
<div class="latin hijo hijo_233" ontouchend="cambialengua(this)">
  <p class="PsalmAlleluiaTitle">
    Alleluia<span class="alindcha">Cf. 2 Tim 1, 10</span>
  </p>
  <p class="PsalmAlleluiaVerse">
    Allelúia.<br />Salvátor noster Iesus Christus destrúxit mortem,<br />et
    illuminávit vitam per Evangélium.<br />Allelúia.
  </p>
</div>
<div class="latin hijo hijo_234" ontouchend="cambialengua(this)">
  <p class="ReadingGospelTitle">Evangelium</p>
  <p class="Summary">Deus non est mortuorum sed vivorum</p>
  <p class="Areadingfrom">
    <span class="cruzroja">✠</span>&nbsp;Léctio sancti Evangélii secúndum
    Lucam<span class="alindcha">20, 27-40</span>
  </p>
</div>
<div class="latin hijo hijo_235" ontouchend="cambialengua(this)">
  <span class="red">R/. </span>Gloria tibi, Domine.
</div>
<div class="latin hijo hijo_236" ontouchend="cambialengua(this)">
  <p>In illo témpore:</p>
  <p>
    Accessérunt quidam sadducæórum, qui negant esse resurrectiónem, et
    interrogavérunt Iesum dicéntes:
  </p>
  <p>
    «Magíster, Móyses scripsit nobis, si frater alicúius mórtuus fúerit habens
    uxórem et hic sine fíliis fúerit, ut accípiat eam frater eius uxórem et
    súscitet semen fratri suo. Septem ergo fratres erant: et primus accépit
    uxórem et mórtuus est sine fíliis; et sequens et tértius accépit illam,
    simíliter autem et septem non reliquérunt fílios et mórtui sunt. Novíssima
    mórtua est et múlier.
  </p>
  <p>
    Múlier ergo in resurrectióne cuius eórum erit uxor? Si quidem septem
    habuérunt eam uxórem».
  </p>
  <p>
    Et ait illis Iesus: «Fílii sǽculi huius nubunt et tradúntur ad núptias; illi
    autem, qui digni habéntur sǽculo illo et resurrectióne ex mórtuis, neque
    nubunt neque ducunt uxóres. Neque enim ultra mori possunt: æquáles enim
    ángelis sunt et fílii sunt Dei, cum sint fílii resurrectiónis.
  </p>
  <p>
    Quia vero resúrgant mórtui, et Móyses osténdit secus rubum, sicut dicit:
    «Dóminum Deum Abraham et Deum Isaac et Deum Iacob». Deus autem non est
    mortuórum sed vivórum: omnes enim vivunt ei».
  </p>
  <p>
    Respondéntes autem quidam scribárum dixérunt: «Magíster, bene dixísti». Et
    ámplius non audébant eum quidquam interrogáre.
  </p>
  <p class="TheWordoftheLord">Verbum Dómini.</p>
</div>
<div class="latin hijo hijo_237" ontouchend="cambialengua(this)">
  <span class="red">R/. </span>Laus tibi, Christe.
</div>
