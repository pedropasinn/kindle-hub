<div class="latin hijo hijo_1" ontouchend="cambialengua(this)">
  <h2>SACRUM TRIDUUM PASCHALE<br />SABBATO SANCTO</h2>
  <h3></h3>
</div>
<div class="latin hijo hijo_2" ontouchend="cambialengua(this)">
 
  <span class="red">Sabbato sancto Ecclesia ad sepulcrum Domini immoratur,
    passionem eius et
    mortem, necnon ad inferos descensum meditans et eius resurrectionem
    exspectans, in oratione et ieiunio.</span><br />
  <span class="red">A sacrificio Missæ, sacra mensa denudata, Ecclesia abstinet,
    usque dum,
    post sollemnem Vigiliam seu nocturnam resurrectionis exspectationem, locus
    detur gaudiis paschalibus, quorum abundantia in quinquaginta dies
    exundat.</span><br />
  <span class="red">Sacra Communio hac die dari potest solummodo ad modum
    viatici.</span>
</div>
<div class="latin hijo hijo_3" ontouchend="cambialengua(this)">
  <h2>TEMPUS PASCHALE<br />VIGILIA PASCHALIS IN NOCTE SANCTA</h2>
  <h3></h3>
</div>
<div class="latin hijo hijo_69" ontouchend="cambialengua(this)">
  <span class="red">Ex antiquissima traditione ista nox est observabilis Domini
    ( Ex 12, 42 )
    ita ut fideles iuxta monitum Evangelii ( Lc 12, 35-37 ) lucernas ardentes in
    manibus gestantes, similes sint hominibus exspectantibus Dominum, quando
    revertatur, ut, cum venerit, vigilantes eos inveniat et discumbere faciat ad
    mensam suam.</span>
</div>
<div class="latin hijo hijo_68" ontouchend="cambialengua(this)">
  <span class="red">Vigilia huius noctis, quæ est summa ac nobilissima omnium
    sollemnitatum,
    unica sit pro unaquaque ecclesia. Ita autem ordinatur, ut post lucernarium
    et præconium paschale ( quod est pars prima huius Vigiliæ ) sancta Ecclesia
    meditetur mirabilia, quæ fecit Dominus Deus populo suo ab initio, confidens
    verbo eius et promisso ( pars secunda seu liturgia verbi ) usque dum,
    appropinquante die, cum novis membris in Baptismate renatis ( pars tertia )
    vocatur ad mensam, quam Dominus populo suo præparavit, memoriale mortis et
    resurrectionis suæ, donec veniat ( pars quarta ).</span>
</div>
<div class="latin hijo hijo_67" ontouchend="cambialengua(this)">
  <span class="red">Tota celebratio Vigiliæ paschalis peragi debet noctu, ita ut
    vel non
    incipiatur ante initium noctis, vel finiatur ante diluculum diei
    dominicæ.</span>
</div>
<div class="latin hijo hijo_66" ontouchend="cambialengua(this)">
  <span class="red">Missa Vigiliæ, etsi ante mediam noctem celebratur, est Missa
    paschalis
    dominicæ Resurrectionis.</span>
</div>
<div class="latin hijo hijo_65" ontouchend="cambialengua(this)">
  <span class="red">Qui participat Missam noctis, iterum communicare potest in
    Missa in die.
    Qui celebrat vel concelebrat Missam noctis, potest iterum Missam in die
    celebrare aut concelebrare.<br />Vigilia paschalis locum tenet Officii
    lectionis.</span>
</div>
<div class="latin hijo hijo_64" ontouchend="cambialengua(this)">
  <span class="red">Sacerdoti assistat de more diaconus. Eo vero absente, munera
    sui ordinis a
    sacerdote celebrante vel concelebrante assumuntur, exceptis iis quæ infra
    indicantur.<br />Sacerdos et diaconus induuntur, sicut ad Missam, paramentis
    albi coloris.</span>
</div>
<div class="latin hijo hijo_63" ontouchend="cambialengua(this)">
  <span class="red">Parentur candelæ pro omnibus participantibus Vigiliam.
    Luminaria vero
    ecclesiæ exstinguuntur.</span>
</div>
<div class="latin hijo hijo_62" ontouchend="cambialengua(this)">
  <h5><br />Sollemne initium Vigiliæ seu Lucernarium</h5>
</div>
<div class="latin hijo hijo_61" ontouchend="cambialengua(this)">
  <h5 style="font-weight: normal">Benedictio ignis et præparatio cerei</h5>
</div>
<div class="latin hijo hijo_60" ontouchend="cambialengua(this)">
  <span class="red">Loco apto, extra ecclesiam, præparatur rogus ardens. Populo
    ibi congregato,
    accedit sacerdos cum ministris, e quibus unus portat cereum paschalem. Crux
    processionalis ac luminaria non portantur.<br />Ubi autem ignis extra
    ecclesiam accendi non potest, ritus peragiturut infra, n. 13.</span>
</div>
<div class="latin hijo hijo_59" ontouchend="cambialengua(this)">
  <span class="red">Sacerdos et fideles signant se dum ipse dicit:</span> In
  nómine Patris, et Fílii, et Spíritus Sancti<span class="red">,<br />ac dein
    populum congregatum de more salutat eumque breviter admonet
    de vigilia nocturna, his vel similibus verbis:</span>
</div>
<div class="latin hijo hijo_58" ontouchend="cambialengua(this)">
  Fratres caríssimi, hac sacratíssima nocte, in qua Dóminus noster Iesus
  Christus de morte transívit ad vitam, Ecclésia invítat fílios dispérsos per
  orbem terrárum, ut ad vigilándum et orándum convéniant. Si ita memóriam
  egérimus Paschátis Dómini, audiéntes verbum et celebrántes mystéria eius, spem
  habébimus participándi triúmphum eius de morte et vivéndi cum ipso in Deo.
</div>
<div class="latin hijo hijo_57" ontouchend="cambialengua(this)">
  <span class="red">Deinde sacerdos benedicit ignem, dicens, manibus
    extensis:</span>
</div>
<div class="latin hijo hijo_56" ontouchend="cambialengua(this)">
  Orémus.<br />Deus, qui per Fílium tuum claritátis tuæ ignem fidélibus
  contulísti, novum hunc ignem sanctífica, et concéde nobis, ita per hæc festa
  paschália cæléstibus desidériis inflammári, ut ad perpétuæ claritátis puris
  méntibus valeámus festa pertíngere. Per Christum Dóminum nostrum.<br /><span
    class="red">R/. </span>Amen.
</div>
<div class="latin hijo hijo_55" ontouchend="cambialengua(this)">
  <span class="red">
    Novo igne benedicto, unus ministrorum portat cereum paschalem ante
    sacerdotem, qui cum stilo incidit crucem in ipsum cereum. Deinde facit super
    eam litteram græcam Alpha, subtus vero litteram Omega, et inter brachia
    crucis quattuor numeros exprimentes annum currentem, interim dicens:</span>
</div>
<div class="latin hijo hijo_54" ontouchend="cambialengua(this)">
  <span class="red">1. </span>Christus heri et hódie
  <span class="red">( incidit hastam erectam ) ;</span>
</div>
<div class="latin hijo hijo_53" ontouchend="cambialengua(this)">
  <span class="red">2. </span>Princípium et Finis
  <span class="red">( incidit hastam transversam ) ;</span>
</div>
<div class="latin hijo hijo_52" ontouchend="cambialengua(this)">
  <span class="red">3. </span>Alpha
  <span class="red">( incidit supra hastam erectam litteram Alpha ) ;</span>
</div>
<div class="latin hijo hijo_51" ontouchend="cambialengua(this)">
  <span class="red">4. </span>et Omega
  <span class="red">( incidit subtus hastam erectam litteram Omega ).</span>
</div>
<div class="latin hijo hijo_50" ontouchend="cambialengua(this)">
  <span class="red">5. </span>Ipsíus sunt témpora
  <span class="red">(incidit primum numerum anni currentis in angulo superiore
    sinistro
    crucis);</span>
</div>
<div class="latin hijo hijo_49" ontouchend="cambialengua(this)">
  <span class="red">6. </span>et sǽcula
  <span class="red">( incidit secundum numerum anni currentis in angulo
    superiore dextro crucis
    ).</span>
</div>
<div class="latin hijo hijo_48" ontouchend="cambialengua(this)">
  <span class="red">7. </span>Ipsi glória et impérium<span class="red">
    ( incidit tertium numerum anni currentis in angulo inferiore sinistro crucis
    ) ;</span>
</div>
<div class="latin hijo hijo_47" ontouchend="cambialengua(this)">
  <span class="red">8. </span>per univérsa æternitátis sǽcula. Amen
  <span class="red">( incidit quartum numerum anni currentis in angulo inferiore
    dextro crucis
    ).</span>
</div>
<div class="latin hijo hijo_46" ontouchend="cambialengua(this)">
  <span class="red">
    Incisione crucis et aliorum signorum peracta, sacerdos infigere potest in
    cereum quinque grana incensi, in modum crucis, interim dicens:</span>
</div>
<div class="latin hijo hijo_45" ontouchend="cambialengua(this)">
  <span class="red">1. </span>Per sua sancta vúlnera
</div>
<div class="latin hijo hijo_44" ontouchend="cambialengua(this)">
  <span class="red">2. </span>gloriósa
</div>
<div class="latin hijo hijo_43" ontouchend="cambialengua(this)">
  <span class="red">3. </span>custódiat
</div>
<div class="latin hijo hijo_42" ontouchend="cambialengua(this)">
  <span class="red">4. </span>et consérvet nos
</div>
<div class="latin hijo hijo_41" ontouchend="cambialengua(this)">
  <span class="red">5. </span>Christus Dóminus. Amen.
</div>
<div class="latin hijo hijo_40" ontouchend="cambialengua(this)">
  <span class="red">Ubi propter difficultates forte occurrentes non accenditur
    rogus,
    benedictio ignis circumstantiis aptatur. Populo ut alias in ecclesia
    congregato, sacerdos cum ministris cereum paschalem deferentibus venit ad
    portam ecclesiæ. Populus, quantum fieri potest, vertit se ad
    sacerdotem.<br />Fit
    salutatio et monitio, ut supra; deinde benedicitur ignis et præparatur
    cereus, ut supra.</span>
</div>
<div class="latin hijo hijo_39" ontouchend="cambialengua(this)">
  <span class="red">De novo igne sacerdos accendit cereum paschalem,
    dicens:</span>
</div>
<div class="latin hijo hijo_38" ontouchend="cambialengua(this)">
  Lumen Christi glorióse resurgéntis díssipet ténebras cordis et
  mentis.<br /><span
    class="red">Quoad elementa quæ præcedunt, Conferentiæ Episcoporum possunt
    etiam alias
    formas statuere, populorum ingenio magis accommodatas.</span>
</div>
<div class="latin hijo hijo_37" ontouchend="cambialengua(this)">
  <h5 style="font-weight: normal">Processio</h5>
</div>
<div class="latin hijo hijo_36" ontouchend="cambialengua(this)">
  <span class="red">Cereo accenso, unus ex ministris assumit carbones ardentes
    de igne ac ponit
    eos in thuribulum et sacerdos, more solito, incensum imponit. Diaconus vel,
    eo absente, alius minister idoneus, accipit a ministro cereum paschalem et
    ordinatur processio. Thuriferarius cum thuribulo fumiganti incedit ante
    diaconum vel alium ministrum, qui cereum paschalem defert. Sequuntur
    sacerdos cum ministris et populus, qui omnes candelas extinctas manu
    gestant.<br />Ad portam ecclesiæ, diaconus, stans et elevans cereum,
    cantat:</span>
</div>
<div class="latin hijo hijo_35" ontouchend="cambialengua(this)">
  Lumen Christi.
</div>
<div class="latin hijo hijo_34" ontouchend="cambialengua(this)">
  <span class="red">Et omnes respondent:</span>
</div>
<div class="latin hijo hijo_33" ontouchend="cambialengua(this)">
  Deo grátias.
</div>
<div class="latin hijo hijo_32" ontouchend="cambialengua(this)">
  <span class="red">Sacerdos accendit candelam suam de igne cerei
    paschalis.</span><br /><span class="red">Deinde diaconus procedit ad medium
    ecclesiæ et, stans et elevans cereum,
    iterum cantat:</span>
</div>
<div class="latin hijo hijo_31" ontouchend="cambialengua(this)">
  Lumen Christi.
</div>
<div class="latin hijo hijo_30" ontouchend="cambialengua(this)">
  <span class="red">Et omnes respondent:</span>
</div>
<div class="latin hijo hijo_29" ontouchend="cambialengua(this)">
  Deo grátias.
</div>
<div class="latin hijo hijo_28" ontouchend="cambialengua(this)">
  <span class="red">Omnes candelam accendunt de igne cerei paschalis et
    procedunt.</span><br />17.
  <span class="red">Diaconus, cum venerit ante altare, stans versus populum,
    elevat cereum et
    tertio cantat:</span>
</div>
<div class="latin hijo hijo_27" ontouchend="cambialengua(this)">
  Lumen Christi.
</div>
<div class="latin hijo hijo_26" ontouchend="cambialengua(this)">
  <span class="red">Et omnes respondent:</span>
</div>
<div class="latin hijo hijo_25" ontouchend="cambialengua(this)">
  Deo grátias.
</div>
<div class="latin hijo hijo_24" ontouchend="cambialengua(this)">
  <span class="red">Deinde diaconus cereum paschalem deponit super candelabrum
    magnum iuxta
    ambonem paratum, vel in medio presbyterii.<br />Et accenduntur lampades per
    ecclesiam, exceptis cereis altaris.</span>
</div>
<div class="latin hijo hijo_23" ontouchend="cambialengua(this)">
  <h5 style="font-weight: normal">Præconium paschale</h5>
</div>
<div class="latin hijo hijo_22" ontouchend="cambialengua(this)">
  <span class="red">Cum ad altare pervenerit, sacerdos vadit ad sedem suam,
    candelam ministro
    tradit, imponit et benedicit thus sicut ad Evangelium in Missa. Diaconus
    adit sacerdotem et dicens: Iube, domne, benedícere, petit et accipit
    benedictionem a sacerdote dicente submissa voce:</span>
</div>
<div class="latin hijo hijo_21" ontouchend="cambialengua(this)">
  Dóminus sit in corde tuo et in lábiis tuis, ut digne et competénter annúnties
  suum paschále præcónium: in nómine Patris, et Fílii,
  <span class="cruzroja">✠</span> et Spíritus Sancti.
</div>
<div class="latin hijo hijo_20" ontouchend="cambialengua(this)">
  <span class="red">Diaconus respondet: </span>Amen.
</div>
<div class="latin hijo hijo_19" ontouchend="cambialengua(this)">
  <span class="red">Quæ benedictio omittitur, si præconium annuntiatur ab alio
    qui non sit
    diaconus.</span>
</div>
<div class="latin hijo hijo_18" ontouchend="cambialengua(this)">
  <span class="red">Diaconus, incensatis libro et cereo, annuntiat præconium
    paschale in ambone
    vel ad legile, omnibus stantibus et candelas accensas in manibus
    tenentibus.<br />Præconium paschale annuntiari potest, absente diacono, ab
    ipso sacerdote vel ab alio presbytero concelebrante. Si vero, pro
    necessitate cantor laicus Præconium annuntiat, omittit verba Quaprópter
    astántes vos usque ad finem invitationis, necnon salutationem Dóminus
    vobíscum.<br />Præconium forma etiam breviore cantari potest.</span>
</div>
<div class="latin hijo hijo_14" ontouchend="cambialengua(this)">
  <div style="text-align: center">
    <span class="red">Præconii paschalis forma longior</span>
  </div>
</div>
<div class="latin hijo hijo_15" ontouchend="cambialengua(this)">
  <p>
    Exsúltet iam angélica turba cælórum: exsúltent divína mystéria: et pro tanti
    Regis victória tuba ínsonet salutáris.
  </p>
  <p>
    Gáudeat et tellus tantis irradiáta fulgóribus: et, ætérni Regis splendóre
    illustráta, totíus orbis se séntiat amisísse calíginem. Lætétur et mater
    Ecclésia, tanti lúminis adornáta fulgóribus: et magnis populórum vócibus hæc
    aula resúltet.
  </p>
  <p>
    Quaprópter astántes vos, fratres caríssimi, ad tam miram huius sancti
    lúminis claritátem, una mecum, quæso, Dei omnipoténtis misericórdiam
    invocáte. Ut, qui me non meis méritis intra Levitárum númerum dignátus est
    aggregáre, lúminis sui claritátem infúndens, cérei huius laudem implére
    perfíciat.
  </p>
</div>
<div class="latin hijo hijo_16" ontouchend="cambialengua(this)">
  <p><span class="red">V/.</span>&nbsp;Dóminus vobíscum.</p>
  <p><span class="red">R/.</span>&nbsp;Et cum spíritu tuo.</p>
  <p><span class="red">V/.</span>&nbsp;Sursum corda.</p>
  <p><span class="red">R/.</span>&nbsp;Habémus ad Dóminum.</p>
  <p><span class="red">V/.</span>&nbsp;Grátias agámus Dómino Deo nostro.</p>
  <p><span class="red">R/.</span>&nbsp;Dignum et iustum est.</p>
</div>
<div class="latin hijo hijo_17" ontouchend="cambialengua(this)">
  <p>
    Vere dignum et iustum est, invisíbilem Deum Patrem omnipoténtem Filiúmque
    eius Unigénitum, Dóminum nostrum Iesum Christum, toto cordis ac mentis
    afféctu et vocis ministério personáre. Qui pro nobis ætérno Patri Adæ
    débitum solvit, et véteris piáculi cautiónem pio cruóre detérsit.
  </p>
  <p>
    Hæc sunt enim festa paschália, in quibus verus ille Agnus occíditur, cuius
    sánguine postes fidélium consecrántur.
  </p>
  <p>
    Hæc nox est, in qua primum patres nostros, fílios Israel edúctos de Ægýpto,
    Mare Rubrum sicco vestígio transíre fecísti.
  </p>
  <p>
    Hæc ígitur nox est, quæ peccatórum ténebras colúmnæ illuminatióne purgávit.
  </p>
  <p>
    Hæc nox est, quæ hódie per univérsum mundum in Christo credéntes, a vítiis
    sǽculi et calígine peccatórum segregátos, reddit grátiæ, sóciat sanctitáti.
  </p>
  <p>
    Hæc nox est, in qua, destrúctis vínculis mortis, Christus ab ínferis victor
    ascéndit.
  </p>
  <p>
    Nihil enim nobis nasci prófuit, nisi rédimi profuísset. O mira circa nos tuæ
    pietátis dignátio!
  </p>
  <p>
    O inæstimábilis diléctio caritátis: ut servum redímeres, Fílium tradidísti!
  </p>
  <p>O certe necessárium Adæ peccátum, quod Christi morte delétum est!</p>
  <p>O felix culpa, quæ talem ac tantum méruit habére Redemptórem!</p>
  <p>
    O vere beáta nox, quæ sola méruit scire tempus et horam, in qua Christus ab
    ínferis resurréxit!
  </p>
  <p>
    Hæc nox est, de qua scriptum est: Et nox sicut dies illuminábitur: et nox
    illuminátio mea in delíciis meis.
  </p>
  <p>
    Huius ígitur sanctificátio noctis fugat scélera, culpas lavat: et reddit
    innocéntiam lapsis et mæstis lætítiam. Fugat ódia, concórdiam parat et
    curvat impéria. In huius ígitur noctis grátia, súscipe, sancte Pater, laudis
    huius sacrifícium vespertínum, quod tibi in hac cérei oblatióne sollémni,
    per ministrórum manus de opéribus apum, sacrosáncta reddit Ecclésia.
  </p>
  <p>
    Sed iam colúmnæ huius præcónia nóvimus, quam in honórem Dei rútilans ignis
    accéndit.
  </p>
  <p>
    Qui, licet sit divísus in partes, mutuáti tamen lúminis detriménta non
    novit. Alitur enim liquántibus ceris, quas in substántiam pretiósæ huius
    lámpadis apis mater edúxit.
  </p>
  <p>O vere beáta nox, in qua terrénis cæléstia, humánis divína iungúntur!</p>
  <p>
    Orámus ergo te, Dómine, ut céreus iste in honórem tui nóminis consecrátus,
    ad noctis huius calíginem destruéndam, indefíciens persevéret. Et in odórem
    suavitátis accéptus, supérnis lumináribus misceátur. Flammas eius lúcifer
    matutínus invéniat: Ille, inquam, lúcifer, qui nescit occásum: Christus
    Fílius tuus, qui, regréssus ab ínferis, humáno géneri serénus illúxit, et
    vivit et regnat in sǽcula sæculórum.
  </p>
  <p><span class="red">R/. </span>Amen.</p>
</div>
<div class="latin hijo hijo_10" ontouchend="cambialengua(this)">
  <div style="text-align: center">
    <span class="red">Præconii paschalis forma brevior</span>
  </div>
</div>
<div class="latin hijo hijo_11" ontouchend="cambialengua(this)">
  <p>
    Exsúltet iam angélica turba cælórum: exsúltent divína mystéria: et pro tanti
    Regis victória tuba ínsonet salutáris.
  </p>
  <p>
    Gáudeat et tellus tantis irradiáta fulgóribus: et, ætérni Regis splendóre
    illustráta, totíus orbis se séntiat amisísse calíginem. Lætétur et mater
    Ecclésia, tanti lúminis adornáta fulgóribus: et magnis populórum vócibus hæc
    aula resúltet.
  </p>
</div>
<div class="latin hijo hijo_12" ontouchend="cambialengua(this)">
  <p><span class="red">V/.</span>&nbsp;Dóminus vobíscum.</p>
  <p><span class="red">R/.</span>&nbsp;Et cum spíritu tuo.</p>
  <p><span class="red">V/.</span>&nbsp;Sursum corda.</p>
  <p><span class="red">R/.</span>&nbsp;Habémus ad Dóminum.</p>
  <p><span class="red">V/.</span>&nbsp;Grátias agámus Dómino Deo nostro.</p>
  <p><span class="red">R/.</span>&nbsp;Dignum et iustum est.</p>
</div>
<div class="latin hijo hijo_13" ontouchend="cambialengua(this)">
  <p>
    Vere dignum et iustum est, invisíbilem Deum Patrem omnipoténtem Filiúmque
    eius Unigénitum, Dóminum nostrum Iesum Christum, toto cordis ac mentis
    afféctu et vocis ministério personáre. Qui pro nobis ætérno Patri Adæ
    débitum solvit, et véteris piáculi cautiónem pio cruóre detérsit.
  </p>
  <p>
    Hæc sunt enim festa paschália, in quibus verus ille Agnus occíditur, cuius
    sánguine postes fidélium consecrántur.
  </p>
  <p>
    Hæc nox est, in qua primum patres nostros, fílios Israel edúctos de Ægýpto,
    Mare Rubrum sicco vestígio transíre fecísti.
  </p>
  <p>
    Hæc ígitur nox est, quæ peccatórum ténebras colúmnæ illuminatióne purgávit.
  </p>
  <p>
    Hæc nox est, quæ hódie per univérsum mundum in Christo credéntes, a vítiis
    sǽculi et calígine peccatórum segregátos, reddit grátiæ, sóciat sanctitáti.
  </p>
  <p>
    Hæc nox est, in qua, destrúctis vínculis mortis, Christus ab ínferis victor
    ascéndit.
  </p>
  <p>
    Nihil enim nobis nasci prófuit, nisi rédimi profuísset. O mira circa nos tuæ
    pietátis dignátio!
  </p>
  <p>
    O inæstimábilis diléctio caritátis: ut servum redímeres, Fílium tradidísti!
  </p>
  <p>O certe necessárium Adæ peccátum, quod Christi morte delétum est!</p>
  <p>O felix culpa, quæ talem ac tantum méruit habére Redemptórem!</p>
  <p>
    Huius ígitur sanctificátio noctis fugat scélera, culpas lavat: et reddit
    innocéntiam lapsis et mæstis lætítiam.
  </p>
  <p>O vere beáta nox, in qua terrénis cæléstia, humánis divína iungúntur!</p>
  <p>
    In huius ígitur noctis grátia, súscipe, sancte Pater, laudis huius
    sacrifícium vespertínum, quod tibi in hac cérei oblatióne sollémni, per
    ministrórum manus de opéribus apum, sacrosáncta reddit Ecclésia.
  </p>
  <p>
    Orámus ergo te, Dómine, ut céreus iste in honórem tui nóminis consecrátus,
    ad noctis huius calíginem destruéndam, indefíciens persevéret. Et in odórem
    suavitátis accéptus, supérnis lumináribus misceátur. Flammas eius lúcifer
    matutínus invéniat: Ille, inquam, lúcifer, qui nescit occásum: Christus
    Fílius tuus, qui, regréssus ab ínferis, humáno géneri serénus illúxit, et
    vivit et regnat in sǽcula sæculórum.
  </p>
  <p><span class="red">R/. </span>Amen.</p>
</div>
<div class="latin hijo hijo_8" ontouchend="cambialengua(this)">
  <span class="red">In hac Vigilia, matre omnium Vigiliarum, proponuntur novem
    lectiones,
    scilicet septem e Vetere Testamento et duæ e Novo ( Epistola et Evangelium )
    quæ omnes legendæ sunt ubicumque fieri potest, ut indoles Vigiliæ, quæ
    diuturnitatem exigit, servetur.</span>
</div>
<div class="latin hijo hijo_7" ontouchend="cambialengua(this)">
  <span class="red">Attamen ubi graviores circumstantiæ pastorales id postulent,
    minui potest
    numerus lectionum e Vetere Testamento; semper tamen attendatur lectionem
    verbi Dei esse partem fundamentalem huius Vigiliæ paschalis. Legantur saltem
    tres lectiones e Vetere Testamento desumptæ, et quidem ex Lege et Prophetis,
    et canantur respectivi Psalmi responsorii. Numquam autem omittatur lectio
    cap. 14 Exodi cum suo cantico.</span>
</div>
<div class="latin hijo hijo_6" ontouchend="cambialengua(this)">
  <span class="red">Depositis candelis, omnes sedent. Antequam incipiantur
    lectiones, sacerdos
    populum admonet, his vel similibus verbis:</span>
</div>
<div class="latin hijo hijo_5" ontouchend="cambialengua(this)">
  Vigíliam sollémniter ingréssi, fratres caríssimi, quiéto corde nunc verbum Dei
  audiámus. Meditémur, quómodo Deus pópulum suum elápsis tempóribus salvum
  fécerit, et novíssime nobis Fílium suum míserit Redemptórem. Orémus, ut Deus
  noster hoc paschále salvatiónis opus ad plenam redemptiónem perfíciat.
</div>
<div class="latin hijo hijo_4" ontouchend="cambialengua(this)">
  <span class="red">Deinde sequuntur lectiones. Lector ad ambonem pergit et
    lectionem profert.
    Postea psalmista seu cantor psalmum dicit, populo responsum proferente.
    Omnibus deinde surgentibus, sacerdos dicit Orémus, et, postquam omnes per
    aliquod tempus in silentio oraverint, dicit orationem lectioni respondentem.
    Loco psalmi responsorii servari potest spatium sacri silentii, omissa hoc in
    casu pausa post Orémus.<br />Orationes post lectiones</span>
</div>
<div class="latin hijo hijo_9" ontouchend="cambialengua(this)">
  <h5>Pars secunda:<br />Liturgia verbi</h5>
</div>
<div class="latin hijo hijo_71" ontouchend="cambialengua(this)">
  <span class="red">Post primam lectionem: De creatione: Gen 1, 1 - 2, 2 vel 1,
    1. 2631a et
    psalmum ( 103 vel 32 ).</span>
</div>
<div class="latin hijo hijo_72" ontouchend="cambialengua(this)">
  Orémus.<br />Omnípotens sempitérne Deus, qui es in ómnium óperum tuórum
  dispensatióne mirábilis, intéllegant redémpti tui, non fuísse excelléntius,
  quod inítio factus est mundus, quam quod in fine sæculórum Pascha nostrum
  immolátus est Christus. Qui vivit et regnat in sǽcula sæculórum.<br /><span
    class="red">R/. </span>Amen.
</div>
<div class="latin hijo hijo_73" ontouchend="cambialengua(this)">
  <span class="red">Vel, De creatione hominis:</span><span
    class="alindcha"></span>
</div>
<div class="latin hijo hijo_70" ontouchend="cambialengua(this)">
  Deus, qui mirabíliter creásti hóminem et mirabílius redemísti, da nobis,
  quǽsumus, contra oblectaménta peccáti mentis ratióne persístere, ut mereámur
  ad ætérna gáudia perveníre. Per Christum Dóminum nostrum.<br /><span
    class="red">R/. </span>Amen.
</div>
<div class="latin hijo hijo_75" ontouchend="cambialengua(this)">
  <span class="red">Post secundam lectionem ( De sacrificio Abrahæ: Gen 22, 118;
    vel 12. 9a.
    10-13. 15-18 ) et psalmum ( 15 ).</span>
</div>
<div class="latin hijo hijo_74" ontouchend="cambialengua(this)">
  Orémus.<br />Deus, Pater summe fidélium, qui promissiónis tuæ fílios diffúsa
  adoptiónis grátia in toto terrárum orbe multíplicas, et per paschále
  sacraméntum Abraham púerum tuum universárum, sicut iurásti, géntium éfficis
  patrem, da pópulis tuis digne ad grátiam tuæ vocatiónis intráre. Per Christum
  Dóminum nostrum.<br /><span class="red">R/. </span>Amen.
</div>
<div class="latin hijo hijo_77" ontouchend="cambialengua(this)">
  <span class="red">Post tertiam lectionem ( De transitu Maris Rubri: Ex 14, 15
    - 15, 1 ) et
    eius canticum ( Ex 15 ).</span>
</div>
<div class="latin hijo hijo_78" ontouchend="cambialengua(this)">
  Orémus.<br />Deus, cuius antíqua mirácula étiam nostris tempóribus coruscáre
  sentímus, dum, quod uni pópulo a persecutióne Pharaónis liberándo déxteræ tuæ
  poténtia contulísti, id in salútem géntium per aquam regeneratiónis operáris,
  præsta, ut in Abrahæ fílios et in Israelíticam dignitátem totíus mundi
  tránseat plenitúdo. Per Christum Dóminum nostrum.<br /><span class="red">R/.
  </span>Amen.
</div>
<div class="latin hijo hijo_79" ontouchend="cambialengua(this)">
  <span class="red">Vel:</span><span class="alindcha"></span>
</div>
<div class="latin hijo hijo_76" ontouchend="cambialengua(this)">
  Deus, qui primis tempóribus impléta mirácula novi testaménti luce reserásti,
  ut et Mare Rubrum forma sacri fontis exsísteret, et plebs a servitúte liberáta
  christiáni pópuli sacraménta præférret, da, ut omnes gentes, Israélis
  privilégium mérito fídei consecútæ, Spíritus tui participatióne regeneréntur.
  Per Christum Dóminum nostrum.<br /><span class="red">R/. </span>Amen.
</div>
<div class="latin hijo hijo_81" ontouchend="cambialengua(this)">
  <span class="red">Post quartam lectionem ( De nova Ierusalem: Is 54, 5-14 ) et
    psalmum ( 29
    ).</span>
</div>
<div class="latin hijo hijo_80" ontouchend="cambialengua(this)">
  Orémus.<br />Omnípotens sempitérne Deus, multíplica in honórem nóminis tui
  quod patrum fídei spopondísti, et promissiónis fílios sacra adoptióne diláta,
  ut, quod prióres sancti non dubitavérunt futúrum, Ecclésia tam magna ex parte
  iam cognóscat implétum. Per Christum Dóminum nostrum.<br /><span
    class="red">R/. </span>Amen.<br /><span class="red">Vel alia ex orationibus,
    quæ sequuntur lectiones forte omissas.</span>
</div>
<div class="latin hijo hijo_83" ontouchend="cambialengua(this)">
  <span class="red">Post quintam lectionem ( De salute omnibus gratuito oblata:
    Is 55, 1-11 )
    et canticum ( Is 12 ).</span>
</div>
<div class="latin hijo hijo_82" ontouchend="cambialengua(this)">
  Orémus.<br />Omnípotens sempitérne Deus, spes única mundi, qui prophetárum
  tuórum præcónio præséntium témporum declarásti mystéria, auge pópuli tui vota
  placátus, quia in nullo fidélium nisi ex tua inspiratióne provéniunt
  quarúmlibet increménta virtútum. Per Christum Dóminum nostrum.<br /><span
    class="red">R/. </span>Amen.
</div>
<div class="latin hijo hijo_85" ontouchend="cambialengua(this)">
  <span class="red">Post sextam lectionem ( De fonte sapientiæ: Bar 3, 9-15. 31
    - 4, 4 ) et
    psalmum ( 18 ).</span>
</div>
<div class="latin hijo hijo_84" ontouchend="cambialengua(this)">
  Orémus.<br />Deus, qui Ecclésiam tuam semper géntium vocatióne multíplicas,
  concéde propítius, ut, quos aqua baptísmatis ábluis, contínua protectióne
  tueáris. Per Christum Dóminum nostrum.<br /><span class="red">R/. </span>Amen.
</div>
<div class="latin hijo hijo_93" ontouchend="cambialengua(this)">
  <span class="red">30. Post septimam lectionem ( De corde novo et spiritu novo:
    Ez 36, 16-28 )
    et psalmum ( 41-42 ).</span>
</div>
<div class="latin hijo hijo_92" ontouchend="cambialengua(this)">
  Orémus.<br />Deus, incommutábilis virtus et lumen ætérnum, réspice propítius
  ad totíus Ecclésiæ sacraméntum, et opus salútis humánæ perpétuæ dispositiónis
  efféctu tranquíllius operáre; totúsque mundus experiátur et vídeatd eiécta
  érigi, inveteráta renovári et per ipsum Christum redíre ómnia in íntegrum, a
  quo sumpsére princípium. Qui vivit et regnat in sǽcula sæculórum.<br /><span
    class="red">R/. </span>Amen.<br /><span class="red">Vel: </span><br />Deus,
  qui nos ad celebrándum
  paschále sacraméntum utriúsque Testaménti páginis ínstruis, da nobis
  intellégere misericórdiam tuam, ut ex perceptióne præséntium múnerum firma sit
  exspectátio futurórum. Per Christum Dóminum nostrum.<br /><span
    class="red">R/. </span>Amen.
</div>
<div class="latin hijo hijo_91" ontouchend="cambialengua(this)">
  <span class="red">
    Post ultimam lectionem e Vetere Testamento cum suo psalmo responsorio et sua
    oratione, accenduntur cerei altaris, et sacerdos intonat hymnum Glória in
    excélsis Deo, quem omnes prosequuntur, dum pulsantur campanæ, iuxta locorum
    consuetudines.</span>
</div>
<div class="latin hijo hijo_89" ontouchend="cambialengua(this)">
  <span class="cap">G</span>lória in excélsis Deo
</div>
<div class="latin hijo hijo_90" ontouchend="cambialengua(this)">
  et in terra pax<br />homínibus bonae voluntátis.<br />Laudámus
  te,<br />benedícimus
  te,<br />adorámus te,<br />glorificámus te,<br />grátias ágimus
  tibi<br />propter
  magnam glóriam tuam,<br />Dómine Deus, Rex caeléstis,<br />Deus Pater
  omnípotens.<br />Dómine Fili Unigénite, Iesu Christe,<br />Dómine Deus, Agnus
  Dei, Fílius Patris,<br />qui tollis peccáta mundi, miserére nobis;<br />qui
  tollis peccáta mundi, súscipe deprecatiónem nostram.<br />Qui sedes ad
  déxteram Patris, miserére nobis.<br />Quóniam tu solus Sanctus,<br />tu solus
  Dóminus,<br />tu solus Altíssimus, Iesu Christe,<br />cum Sancto Spíritu: in
  glória Dei Patris.<br />Amen.
</div>
<div class="latin hijo hijo_88" ontouchend="cambialengua(this)">
  <span class="red">Expleto hymno, sacerdos dicit collectam, more solito.</span>
</div>
<div class="latin hijo hijo_87" ontouchend="cambialengua(this)">
  Orémus.<br />Deus, qui hanc sacratíssimam noctem glória domínicæ
  resurrectiónis illústras, éxcita in Ecclésia tua adoptiónis spíritum, ut,
  córpore et mente renováti, puram tibi exhibeámus servitútem. Per Dóminum.
</div>
<div class="latin hijo hijo_86" ontouchend="cambialengua(this)">
  <span class="red">Deinde lector profert lectionem de Apostolo.</span>
</div>
<div class="latin hijo hijo_94" ontouchend="cambialengua(this)">
  <span class="red">
    Lecta Epistola, omnibus surgentibus, sacerdos ter sollemniter intonat, vocem
    gradatim elevando, Allelúia, quod omnes repetunt. Si necesse est, psalmista
    Allelúia intonat.<br />Deinde psalmista vel cantor profert psalmum 117,
    populo respondente Allelúia.</span>
</div>
<div class="latin hijo hijo_95" ontouchend="cambialengua(this)">
  <span class="red">Sacerdos, more solito, imponit incensum et diacono
    benedicit. Ad Evangelium
    non portantur luminaria, sed tantum incensum.</span>
</div>
<div class="latin hijo hijo_96" ontouchend="cambialengua(this)">
  <span class="red">Post Evangelium homilia, etsi brevis, ne omittatur.</span>
</div>
<div class="latin hijo hijo_97" ontouchend="cambialengua(this)">
  <h5>Pars tertia: Liturgia baptismalis</h5>
</div>
<div class="latin hijo hijo_98" ontouchend="cambialengua(this)">
  (Si catechumeni adsunt)
</div>
<div class="latin hijo hijo_99" ontouchend="cambialengua(this)">
  (Si benedicendus est fons, sed non adsunt baptizandi)
</div>
<div class="latin hijo hijo_100" ontouchend="cambialengua(this)">
  (Si non adsunt baptizandi, neque benedicendus est fons)
</div>
<div class="latin hijo hijo_101" ontouchend="cambialengua(this)">
  <span class="red">Post homiliam proceditur ad liturgiam baptismalem. Sacerdos
    cum ministris
    vadit ad fontem baptismalem, si hic est in conspectu fidelium. Secus ponitur
    vas cum aqua in presbyterio.</span>
</div>
<div class="latin hijo hijo_102" ontouchend="cambialengua(this)">
  <span class="red">Vocantur, si adsunt, catechumeni, qui præsentantur a
    patrinis, vel, si sunt
    parvuli, portantur a parentibus et patrinis, in faciem ecclesiæ
    congregatæ.</span>
</div>
<div class="latin hijo hijo_103" ontouchend="cambialengua(this)">
  <span class="red">Tunc, si processio ad baptisterium vel ad fontem habenda
    sit, ea statim
    ordinatur. Præcedit minister cum cereo paschali, eumque sequuntur baptizandi
    cum patrinis, deinde ministri, diaconus et sacerdos. Durante processione,
    canuntur litaniæ ( n. 43 ). Expletis litaniis, sacerdos facit monitionem (
    n. 40 ).</span>
</div>
<div class="latin hijo hijo_104" ontouchend="cambialengua(this)">
  <span class="red">Si autem liturgia baptismalis in presbyterio peragitur,
    sacerdos statim
    monitionem introductoriam facit, his vel similibus verbis:<br />Si adsunt
    baptizandi:</span>
</div>
<div class="latin hijo hijo_105" ontouchend="cambialengua(this)">
  Précibus nostris, caríssimi, fratrum nostrórum beátam spem unánimes adiuvémus,
  ut Pater omnípotens ad fontem regeneratiónis eúntes omni misericórdiæ suæ
  auxílio prosequátur.
</div>
<div class="latin hijo hijo_106" ontouchend="cambialengua(this)">
  <span class="red">Si benedicendus est fons, sed non adsunt baptizandi:</span>
</div>
<div class="latin hijo hijo_107" ontouchend="cambialengua(this)">
  Dei Patris omnipoténtis grátiam, caríssimi, super hunc fontem súpplices
  invocémus, ut qui ex eo renascéntur adoptiónis fíliis in Christo aggregéntur.
</div>
<div class="latin hijo hijo_108" ontouchend="cambialengua(this)">
  <span class="red">Et canuntur litaniæ a duobus cantoribus, omnibus stantibus (
    propter tempus
    paschale ) et respondentibus.<br />Si autem habenda sit longior processio ad
    baptisterium, litaniæ cantantur durante processione; quo in casu baptizandi
    vocantur ante processionem, et fit processio præcedente cereo paschali, quem
    sequuntur catechumeni cum patrinis, deinde ministri, diaconus et sacerdos.
    Monitio autem fiat ante benedictionem aquæ.</span>
</div>
<div class="latin hijo hijo_109" ontouchend="cambialengua(this)">
  <span class="red">Si non adsunt baptizandi, neque benedicendus est fons,
    omissis litaniis,
    statim proceditur ad benedictionem aquæ.</span>
</div>
<div class="latin hijo hijo_110" ontouchend="cambialengua(this)">
  <span class="red">In litaniis addi possunt aliqua nomina Sanctorum, præsertim
    vero Titularis
    ecclesiæ vel Patronorum loci et eorum qui sunt
    baptizandi.</span><br />Kýrie, eléison. <span class="letania">Kýrie,
    eléison.</span><br />Christe, eléison. <span class="letania">Christe,
    eléison.</span><br />Kýrie, eléison. <span class="letania">Kýrie,
    eléison.</span><br />Sancta María, Mater Dei, <span class="letania">ora pro
    nobis.</span><br />Sancte Míchael, <span class="letania">ora pro
    nobis.</span><br />Sancti
  Angeli Dei, <span class="letania">oráte pro nobis.</span><br />Sancte Ioánnes
  Baptísta, <span class="letania">ora pro nobis.</span><br />Sancte Ioseph,
  <span class="letania">ora pro nobis.</span><br />Sancti Petre et Paule,
  <span class="letania">oráte pro nobis.</span><br />Sancte Andréa,
  <span class="letania">ora pro nobis.</span><br />Sancte Ioánnes,
  <span class="letania">ora pro nobis.</span><br />Sancta María Magdaléna,
  <span class="letania">ora pro nobis.</span><br />Sancte Stéphane,
  <span class="letania">ora pro nobis.</span><br />Sancte Ignáti Antiochéne,
  <span class="letania">ora pro nobis.</span><br />Sancte Laurénti,
  <span class="letania">ora pro nobis.</span><br />Sanctæ Perpétua et Felícitas,
  <span class="letania">oráte pro nobis.</span><br />Sancta Agnes,
  <span class="letania">ora pro nobis.</span><br />Sancte Gregóri,
  <span class="letania">ora pro nobis.</span><br />Sancte Augustíne,
  <span class="letania">ora pro nobis.</span><br />Sancte Athanási,
  <span class="letania">ora pro nobis.</span><br />Sancte Basíli,
  <span class="letania">ora pro nobis.</span><br />Sancte Martíne,
  <span class="letania">ora pro nobis.</span><br />Sancte Benedícte,
  <span class="letania">ora pro nobis.</span><br />Sancti Francísce et Domínice,
  <span class="letania">oráte pro nobis.</span><br />Sancte Francísce Xavier
  <span class="letania">ora pro nobis.</span><br />Sancte Ioánnes María Vianney
  <span class="letania">ora pro nobis.</span><br />Sancta Catharína Senénsis
  <span class="letania">ora pro nobis.</span><br />Sancta Terésia a Iesu,
  <span class="letania">ora pro nobis.</span><br />Omnes Sancti et Sanctæ Dei,
  <span class="letania">oráte pro nobis.</span><br />Propítius esto,
  <span class="letania">líbera nos, Dómine.</span><br />Ab omni malo,
  <span class="letania">líbera nos, Dómine.</span><br />Ab omni peccáto,
  <span class="letania">líbera nos, Dómine.</span><br />A morte perpétua,
  <span class="letania">líbera nos, Dómine.</span><br />Per incarnatiónem tuam,
  <span class="letania">líbera nos, Dómine.</span><br />Per mortem et
  resurrectiónem tuam, <span class="letania">líbera nos, Dómine.</span><br />Per
  effusiónem Spíritus Sancti, <span class="letania">líbera nos,
    Dómine.</span><br />Peccatóres, <span class="letania">te rogámus, audi
    nos.</span>
</div>
<div class="latin hijo hijo_111" ontouchend="cambialengua(this)">
  <span class="red">Si adsunt baptizandi:</span><br />Ut hos eléctos per grátiam
  Baptísmi regeneráre dignéris,
  <span class="letania">te rogámus, audi nos.</span>
</div>
<div class="latin hijo hijo_112" ontouchend="cambialengua(this)">
  <span class="red">Si non adsunt baptizandi:</span><br />Ut hunc fontem,
  regenerándis tibi fíliis, grátia tua sanctificáre dignéris,
  <span class="letania">te rogámus, audi nos.</span><br /><br />Iesu, Fili Dei
  vivi, <span class="letania">te rogámus, audi nos.</span><br />Christe, audi
  nos. <span class="letania">Christe, audi nos.</span><br />Christe, exáudi nos.
  <span class="letania">Christe, exáudi nos.</span>
</div>
<div class="latin hijo hijo_113" ontouchend="cambialengua(this)">
  <span class="red">Si adsunt baptizandi, sacerdos, extensis manibus, dicit hanc
    orationem:</span><br />Omnípotens sempitérne Deus, adésto magnæ pietátis tuæ
  sacraméntis, et
  ad recreándos novos pópulos, quos tibi fons baptísmatis párturit, spíritum
  adoptiónis emítte, ut, quod nostræ humilitátis gérendum est mystério, virtútis
  tuæ impleátur efféctu. Per Christum Dóminum nostrum.<br /><span
    class="red">R/. </span>Amen.
</div>
<div class="latin hijo hijo_114" ontouchend="cambialengua(this)">
  <h5 style="font-weight: normal">Benedictio aquæ baptismalis</h5>
</div>
<div class="latin hijo hijo_115" ontouchend="cambialengua(this)">
  <span class="red">Deinde sacerdos benedicit aquam baptismalem, dicens,
    extensis manibus, hanc
    orationem:</span>
</div>
<div class="latin hijo hijo_116" ontouchend="cambialengua(this)">
  <p>
    Deus, qui invisíbili poténtia per sacramentórum signa mirábilem operáris
    efféctum, et creatúram aquæ multis modis præparásti, ut baptísmi grátiam
    demonstráret;
  </p>
  <p>
    Deus, cuius Spíritus super aquas inter ipsa mundi primórdia ferebátur, ut
    iam tunc virtútem sanctificándi aquárum natúra concíperet;
  </p>
  <p>
    Deus, qui regeneratiónis spéciem in ipsa dilúvii effusióne signásti, ut
    uníus eiusdémque eleménti mystério et finis esset vítiis et orígo virtútum;
  </p>
  <p>
    Deus, qui Abrahæ fílios per Mare Rubrum sicco vestígio transíre fecísti, ut
    plebs, a Pharaónis servitúte liberáta, pópulum baptizatórum præfiguráret;
  </p>
  <p>
    Deus, cuius Fílius, in aqua Iordánis a Ioánne baptizátus, Sancto Spíritu est
    inúnctus, et, in cruce pendens, una cum sánguine aquam de látere suo
    prodúxit, ac, post resurrectiónem suam, discípulis iussit: «Ite, docéte
    omnes gentes, baptizántes eos in nómine Patris, et Fílii, et Spíritus
    Sancti»: réspice in fáciem Ecclésiæ tuæ, eíque dignáre fontem baptísmatis
    aperíre.
  </p>
  <p>
    Sumat hæc aqua Unigéniti tui grátiam de Spíritu Sancto, ut homo, ad imáginem
    tuam cónditus, sacraménto baptísmatis a cunctis squalóribus vetustátis
    ablútus, in novam infántiam ex aqua et Spíritu Sancto resúrgere meréatur.
  </p>
  <p>
    <span class="red">Et immittens, pro opportunitate, cereum paschalem in aquam
      semel vel ter,
      prosequitur:</span><br />Descéndat, quǽsumus, Dómine, in hanc plenitúdinem
    fontis per Fílium
    tuum virtus Spíritus Sancti,
  </p>
  <p>
    <span class="red">et tenens cereum in aqua prosequitur:</span><br />ut
    omnes, cum Christo consepúlti per baptísmum in mortem, ad vitam cum ipso
    resúrgant. Qui tecum vivit et regnat in unitáte Spíritus Sancti, Deus, per
    ómnia sǽcula sæculórum.
  </p>
  <p><span class="red">R/. </span>Amen.</p>
</div>
<div class="latin hijo hijo_117" ontouchend="cambialengua(this)">
  <span class="red">Deinde tollitur cereus de aqua, populo
    acclamante:</span><br />Benedícite, fontes, Dómino, laudáte et superexaltáte
  eum in sǽcula.
</div>
<div class="latin hijo hijo_118" ontouchend="cambialengua(this)">
  <span class="red">Aquæ baptismalis benedictione expleta et acclamatione populi
    prolata,
    sacerdos, stans, interrogat ad abrenuntiationem faciendam adultos atque
    parentes vel patrinos parvulorum, ut in respectivis Ordinibus Ritualis
    Romani determinatur.<br />Si unctio cum oleo catechumenorum adultorum facta
    non sit antea, inter ritus immediate præparatorios, fit hoc momento.</span>
</div>
<div class="latin hijo hijo_119" ontouchend="cambialengua(this)">
  <span class="red">Deinde sacerdos singulos adultos de fide interrogat, atque,
    si de parvulis
    agitur, triplicem professionem fidei ab omnibus parentibus et patrinis simul
    requirit, ut in respectivis Ordinibus indicatur.<br />Ubi hac nocte multi
    sunt baptizandi, ritum ordinari potest ita ut, statim post responsionem
    baptizandorum, patrinorum atque parentum, celebrans postulet ac recipiat
    renovationem promissionum baptismalium omnium adstantium.</span>
</div>
<div class="latin hijo hijo_120" ontouchend="cambialengua(this)">
  <span class="red">Peractis interrogationibus, sacerdos baptizat electos
    adultos et
    parvulos.</span>
</div>
<div class="latin hijo hijo_121" ontouchend="cambialengua(this)">
  <span class="red">Post baptismum sacerdos infantes ungit chrismate. Omnibus
    vero, sive
    adultis sive parvulis, vestis candida traditur. Deinde sacerdos vel diaconus
    accipit cereum paschalem de manu ministri atque cerei neophytorum
    accenduntur. Pro infantibus ritus Effetha omittitur.</span>
</div>
<div class="latin hijo hijo_122" ontouchend="cambialengua(this)">
  <span class="red">Postea, nisi ablutio baptismalis aliique ritus explanativi
    in presbyterio
    locum habuerint, fit reditus in presbyterium, processione ordinata uti
    antea, neophytis vel patrinis seu parentibus cereum accensum gestantibus.
    Durante processione canitur canticum baptismale Vidi aquam vel alius cantus
    aptus.</span>
</div>
<div class="latin hijo hijo_123" ontouchend="cambialengua(this)">
  <span class="red">Si adulti sunt baptizati, Episcopus vel, eo absente,
    presbyter qui
    baptismum contulit statim sacramentum Confirmationis eis ministret in
    presbyterio, ut in Pontificali aut Rituali Romano indicatur.</span>
</div>
<div class="latin hijo hijo_124" ontouchend="cambialengua(this)">
  <h5 style="font-weight: normal">Benedictio aquæ</h5>
</div>
<div class="latin hijo hijo_125" ontouchend="cambialengua(this)">
  <span class="red">Si vero non adsunt baptizandi, neque fons baptismalis
    benedicendus est,
    sacerdos ad aquam benedicendam fideles introducit,
    dicens:</span><br />Dóminum Deum nostrum, fratres caríssimi, supplíciter
  exorémus, ut hanc
  creatúram aquæ benedícere dignétur, super nos aspergéndam in nostri memóriam
  baptísmi. Ipse autem nos renováre dignétur, ut Spirítui, quem accépimus,
  fidéles maneámus.
</div>
<div class="latin hijo hijo_126" ontouchend="cambialengua(this)">
  <span class="red">Et post brevem pausam in silentio hanc orationem profert,
    extensis
    manibus:</span><br />Dómine Deus noster, pópulo tuo hac nocte sacratíssima
  vigilánti adésto
  propítius: et nobis, mirábile nostræ creatiónis opus, sed et redemptiónis
  nostræ mirabílius, memorántibus, hanc aquam
  <span class="cruzroja">✠</span> benedícere tu dignáre. Ipsam enim tu fecísti,
  ut et arva fecunditáte donáret, et levámen corpóribus nostris munditiámque
  præbéret. Aquam étiam tuæ minístram misericórdiæ condidísti: nam per ipsam
  solvísti tui pópuli servitútem illiúsque sitim in desérto sedásti; per ipsam
  novum fodus nuntiavérunt prophétæ, quod eras cum homínibus initúrus; per ipsam
  dénique, quam Christus in Iordáne sacrávit, corrúptam natúræ nostræ
  substántiam in regeneratiónis lavácro renovásti. Sit ígitur hæc aqua nobis
  suscépti baptísmatis memória, et cum frátribus nostris, qui sunt in Pascháte
  baptizáti, gáudia nos tríbuas sociáre.<br />Per Christum Dóminum
  nostrum.<br /><span
    class="red">R/. </span>Amen.
</div>
<div class="latin hijo hijo_127" ontouchend="cambialengua(this)">
  <h5 style="font-weight: normal">Renovatio promissionum baptismalium</h5>
</div>
<div class="latin hijo hijo_128" ontouchend="cambialengua(this)">
  <span class="red">55. Ritu baptismi ( et confirmationis ) expleto, vel si hic
    non habuit
    locum, post benedictionem aquæ, omnes, stantes et candelas accensas in
    manibus gestantes, promissionem fidei baptismalis, una cum neophytis,
    renovant, nisi iam locum habuerit ( cf. n. 49 ). Sacerdos fideles
    alloquitur, his vel similibus verbis:</span><br />Per paschále mystérium,
  fratres caríssimi, in baptísmo consepúlti sumus
  cum Christo, ut cum eo in novitáte vitæ ambulémus. Quaprópter, quadragesimáli
  observatióne absolúta, sancti baptísmatis promissiónes renovémus, quibus olim
  Sátanæ et opéribus eius abrenuntiávimus, et Deo in sancta Ecclésia cathólica
  servíre promísimus. Quaprópter:
</div>
<div class="latin hijo hijo_129" ontouchend="cambialengua(this)">
  <span class="red">Sacerdos: </span>Abrenuntiátis Sátanæ?
</div>
<div class="latin hijo hijo_130" ontouchend="cambialengua(this)">
  <span class="red">Omnes: </span>Abrenúntio.
</div>
<div class="latin hijo hijo_131" ontouchend="cambialengua(this)">
  <span class="red">Sacerdos: </span>Et ómnibus opéribus eius?
</div>
<div class="latin hijo hijo_132" ontouchend="cambialengua(this)">
  <span class="red">Omnes: </span>Abrenúntio.
</div>
<div class="latin hijo hijo_133" ontouchend="cambialengua(this)">
  <span class="red">Sacerdos: </span>Et ómnibus pompis eius?
</div>
<div class="latin hijo hijo_134" ontouchend="cambialengua(this)">
  <span class="red">Omnes: </span>Abrenúntio.
</div>
<div class="latin hijo hijo_135" ontouchend="cambialengua(this)">
  <span class="red">Sacerdos: </span>Abrenuntiátis peccáto, ut in libertáte
  filiórum Dei vivátis?
</div>
<div class="latin hijo hijo_136" ontouchend="cambialengua(this)">
  <span class="red">Omnes: </span>Abrenúntio.
</div>
<div class="latin hijo hijo_137" ontouchend="cambialengua(this)">
  <span class="red">Sacerdos: </span>Abrenuntiátis seductiónibus iniquitátis, ne
  peccátum vobis dominétur?
</div>
<div class="latin hijo hijo_138" ontouchend="cambialengua(this)">
  <span class="red">Omnes: </span>Abrenúntio
</div>
<div class="latin hijo hijo_139" ontouchend="cambialengua(this)">
  <span class="red">Sacerdos: </span>Abrenuntiátis Sátanæ, qui est auctor et
  princeps peccáti?
</div>
<div class="latin hijo hijo_140" ontouchend="cambialengua(this)">
  <span class="red">Omnes: </span>Abrenúntio.<br /><span class="red">Si casus
    fert, hæc altera formula aptari potest a Conferentiis Episcoporum,
    iuxta locorum necessitates.</span>
</div>
<div class="latin hijo hijo_141" ontouchend="cambialengua(this)">
  <span class="red">Deinde sacerdos prosequitur:</span>
</div>
<div class="latin hijo hijo_142" ontouchend="cambialengua(this)">
  Créditis in Deum Patrem omnipoténtem, creatórem cæli et terræ?
</div>
<div class="latin hijo hijo_143" ontouchend="cambialengua(this)">
  <span class="red">Omnes: </span>Credo.
</div>
<div class="latin hijo hijo_144" ontouchend="cambialengua(this)">
  <span class="red">Sacerdos: </span>Créditis in Iesum Christum, Fílium eius
  únicum, Dóminum nostrum, natum ex María Vírgine, passum et sepúltum, qui a
  mórtuis resurréxit et sedet ad déxteram Patris?
</div>
<div class="latin hijo hijo_145" ontouchend="cambialengua(this)">
  <span class="red">Omnes: </span>Credo.
</div>
<div class="latin hijo hijo_146" ontouchend="cambialengua(this)">
  <span class="red">Sacerdos: </span>Créditis in Spíritum Sanctum, sanctam
  Ecclésiam cathólicam, sanctórum communiónem, remissiónem peccatórum, carnis
  resurrectiónem et vitam ætérnam?
</div>
<div class="latin hijo hijo_147" ontouchend="cambialengua(this)">
  <span class="red">Omnes: </span>Credo.
</div>
<div class="latin hijo hijo_148" ontouchend="cambialengua(this)">
  <span class="red">Et sacerdos concludit:</span><br />Et Deus omnípotens, Pater
  Dómini nostri Iesu Christi, qui nos regenerávit ex aqua et Spíritu Sancto,
  quique nobis dedit remissiónem peccatórum, ipse nos custódiat grátia sua, in
  Christo Iesu Dómino nostro, in vitam ætérnam.
</div>
<div class="latin hijo hijo_149" ontouchend="cambialengua(this)">
  <span class="red">Omnes: </span>Amen.
</div>
<div class="latin hijo hijo_150" ontouchend="cambialengua(this)">
  <span class="red"></span>Sacerdos aspergit populum aqua benedicta, omnibus
  cantantibus:<br /><span class="red">Antiphona</span><br />Vidi aquam
  egrediéntem de templo, a látere dextro, allelúia; et omnes, ad quos pervénit
  aqua ista, salvi facti sunt et dicent: Allelúia, allelúia.<br /><span
    class="red">Cantari potest etiam alius cantus indolem baptismalem præ se
    ferens.</span>
</div>
<div class="latin hijo hijo_151" ontouchend="cambialengua(this)">
  <span class="red">Interim neophyti deducuntur ad locum suum inter
    fideles.<br />Si benedictio
    aquæ baptismalis facta non est in baptisterio, diaconus et ministri
    reverenter portant vas aquæ ad fontem.<br />Si benedictio fontis locum non
    habuit, aqua benedicta reponitur loco convenienti.</span>
</div>
<div class="latin hijo hijo_152" ontouchend="cambialengua(this)">
  <span class="red">Fatta l'aspersione, il sacerdote ritorna alla sede e guida
    la Preghiera
    universale, alla quale per la prima volta prendono parte i neofiti.<br />Non
    si dice il </span>Credo
</div>
<div class="latin hijo hijo_153">
  <span class="boton" ontouchend='event.stopPropagation();muestra_or_fieles("orat08")'>Oratio
    fidelium</span>
</div>
<div class="latin hijo hijo_154" ontouchend="cambialengua(this)">
  <h5>Pars quarta:<br />Liturgia eucharistica</h5>
</div>
<div class="latin hijo hijo_155" ontouchend="cambialengua(this)">
  <span class="red">Sacerdos accedit ad altare et more solito incipit liturgiam
    eucharisticam.</span>
</div>
<div class="latin hijo hijo_156" ontouchend="cambialengua(this)">
  <span class="red">Præstat, ut panis et vinum afferantur a neophytis vel, si
    sint parvuli, ab
    eorum parentibus vel patrinis.</span>
</div>
<div class="latin hijo hijo_157" ontouchend="cambialengua(this)">
  <h4>Super Oblata</h4>
</div>
<div class="latin hijo hijo_158" ontouchend="cambialengua(this)">
  Súscipe, quǽsumus, Dómine, preces pópuli tui cum oblatiónibus hostiárum, ut,
  paschálibus initiáta mystériis, ad æternitátis nobis medélam, te operánte,
  profíciant. Per Christum.
</div>
<div class="latin hijo hijo_159" ontouchend="cambialengua(this)">
  <h4>Præfatio</h4>
  <span class="red">Præfatio paschalis
    <a
      href="m_estructura/prefacios/m_estructura_prefacios.html#pf016"
      class="boton">I</a>
    (in hac potíssimum nocte).</span>
</div>
<div class="latin hijo hijo_160" ontouchend="cambialengua(this)">
  <span class="red">In Prece eucharistica, memoria fit baptizatorum et
    patrinorum, iuxta
    formulas quæ in Missali et Rituali Romano pro singulis Precibus
    eucharisticis inveniuntur.</span>
</div>
<div class="latin hijo hijo_161" ontouchend="cambialengua(this)">
  <span class="red">Ante Ecce Agnus Dei, sacerdos neophytos breviter monere
    potest de prima
    Communione recipienda et de pretio tanti mysterii, quod est initiationis
    culmen et totius vitæ christianæ centrum.</span>
</div>
<div class="latin hijo hijo_162" ontouchend="cambialengua(this)">
  <span class="red">Expedit ut neophyti sacram Communionem recipiant sub utraque
    specie, una
    cum patrinis, matrinis, parentibus et coniugibus catholicis, necnon
    catechistis laicis. Convenit etiam ut, de consensu Episcopi diocesani, ubi
    adiuncta hoc suadeant, omnes fideles ad sacram Communionem sub utraque
    specie admittantur.</span>
</div>
<div class="latin hijo hijo_163" ontouchend="cambialengua(this)">
  <h4>Antiphona ad communionem <span class="alindcha">1 Cor 5, 7-8</span></h4>
</div>
<div class="latin hijo hijo_164" ontouchend="cambialengua(this)">
  Pascha nostrum immolátus est Christus; ítaque epulémur in ázymis sinceritátis
  et veritátis, allelúia.
</div>
<div class="latin hijo hijo_165" ontouchend="cambialengua(this)">
  <span class="red">Opportune cantatur psalmus 117.</span>
</div>
<div class="latin hijo hijo_166" ontouchend="cambialengua(this)">
  <h4>Post communionem</h4>
</div>
<div class="latin hijo hijo_167" ontouchend="cambialengua(this)">
  Spíritum nobis, Dómine, tuæ caritátis infúnde, ut, quos sacraméntis
  paschálibus satiásti, tua fácias pietáte concórdes. Per Christum.
</div>
<div class="latin hijo hijo_168" ontouchend="cambialengua(this)">
  <span class="red">Benedictio sollemnis</span><br />Benedícat vos omnípotens
  Deus, hodiérna interveniénte sollemnitáte pascháli, et ab omni miserátus
  deféndat incursióne peccáti.<br /><span class="red">R/. </span>Amen.<br />Et
  qui ad ætérnam vitam in Unigéniti sui resurrectióne vos réparat, vos prǽmiis
  immortalitátis adímpleat.<br /><span class="red">R/. </span>Amen.<br />Et qui,
  explétis passiónis domínicæ diébus, paschális festi gáudia celebrátis, ad ea
  festa, quæ lætítiis peragúntur ætérnis, ipso opitulánte, exsultántibus ánimis
  veniátis.<br /><span class="red">R/. </span>Amen.<br />Benedícat vos
  omnípotens Deus, Pater, et Fílius, <span class="cruzroja">✠</span> et Spíritus
  Sanctus.<br /><span class="red">R/. </span>Amen.
</div>
<div class="latin hijo hijo_169" ontouchend="cambialengua(this)">
  <span class="red">Ad populum dimittendum, diaconus vel, eo absente, ipse
    sacerdos cantat vel
    dicit:</span><br />Ite, missa est, allelúia, allelúia.<br /><span
    class="red">Omnes respondent:</span><br />Deo grátias, allelúia,
  allelúia.<br /><span class="red">Quod servatur per totam octavam
    Paschæ.</span>
</div>
<div class="latin hijo hijo_170" ontouchend="cambialengua(this)">
  <span class="red">Cereus paschalis accenditur in omnibus celebrationibus
    liturgicis
    sollemnioribus huius temporis.</span>
</div>
